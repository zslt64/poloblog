<HTML>
<HEAD>

<STYLE type="text/css">	

body {  
        scrollbar-face-color:         C57575;
        scrollbar-highlight-color:    B8B8B8;
        scrollbar-3dlight-color:      C57575;
        scrollbar-darkshadow-color:   5C0C21;
        scrollbar-shadow-color:       90374C;
        scrollbar-arrow-color:        000000;
        scrollbar-track-color:        2F1724;
}

</STYLE>


<SCRIPT LANGUAGE="JavaScript">

function preloadimages() {

    menu01_off=new Image(); menu01_off.src="pic/blog_off.gif";
    menu01_on=new Image(); menu01_on.src="pic/blog_on.gif";
}

function openbigwindow() {
   window.open('../../nagykep.html?filename='+document.bigpic, 'nagykep', 'status=no,scrollbars=no,noresize,width='+String(document.wdth)+',height='+String(document.hght));

}

function callframes() {
  if (window.parent.location.href == window.location.href) {
     parent.location = '../../index.html?loadpage='+window.location.href;
  }
}
</SCRIPT>

</HEAD>
<BODY ONLOAD="callframes(); preloadimages();" BGCOLOR="#2F1724" TEXT="#ACAFC4" LINK="#AAAAAA" ALINK="#888888" VLINK="#888888" LEFTMARGIN=10 TOPMARGIN=0 RIGHTMARGIN=10>

<SCRIPT LANGUAGE="JavaScript">
  s = window.parent.location.href;
  if (s.substr(s.length-16, 16) == 'index_blind.html') {
     document.write('<FONT FACE="Verdana,Arial,sans-serif" SIZE=2>');
  }
  else {
     document.write('<FONT FACE="Verdana,Arial,sans-serif" SIZE=1>');
  }
  </SCRIPT>


<CENTER>
<BR><BR>
<B>Katonaság – ahogy én láttam</B>
<BR><BR>

<I>Egy elfecsérelt ugyanakkor tanulságos esztendő története</I>
<BR><BR>

Írta:<BR>
Varga Tamás – Rutin
</CENTER>
<P ALIGN="JUSTIFY">

<B>Előszó</B>
<BR><BR>

Nem teljesen mondhatom magaménak az ötletet, hogy visszaemlékezésszerűen rögzítsem a sorkatonai szolgálatom alatt megesett, emlékezetesebb eseményeket. Az interneten találtam egy hasonló beszámolót, és mitagadás, megtetszett a dolog, meg aztán jól is szórakoztam rajta. Mindenkinek ajálhatom az elődöm munkáját (aki egyébként később vonult be néhány évvel mint én), itt érdemes keresni:
<A HREF="http://tomcat.demoscene.hu/armyreport/">http://tomcat.demoscene.hu/armyreport</A>
<BR><BR>

Kezdetnek talán, azok kedvéért akik nem voltak katonák néhány alapelv illetve alapvető tévedés a témával kapcsolatban:
<BR><BR>

<I>Bevonulni semmi képpen nem szabad, kibírhatatlan, felesleges dolog:</I> nos ez így ebben a formában nem igaz. Először is, rengeteg ember kibírta már a katonaságot, sokan a régebbi, jóval keményebb formájában is. Eredeti funkciójában valóban felesleges, tehát a leszerelet katonának továbbra sincs szemernyi fogalma sem a háború művészetéről, de sok-sok tapasztalatot lehet szerezni itt, ami az élet más területein még igen jó szolgálatot tehet. Pl. sok emberről itt kopik le a gyermeki naívság, és itt jön rá, hogy bizony vannak, akik messze nem olyan rendesek/értelmesek/élelmesek mint ő.. Persze anyagi szempontból csőd, stagnálás a katonaság. Családos, egzisztenciával rendelkező ember kerülje, mert könnyen tönkremehet bele, állását elveszítheti, stb. Mindez azonban a "megszokott", tanulmányok befejezése utáni behívási időszakban még nem áll fenn, és sokak – joggal – érzik, hogy jó, ha túlvannak a katonaságon, és ha már annyian kibírták, ők is ki fogják bírni – és ez így van.
<BR><BR>

<I>Aki bevonult, az balek, mert nem tudta megúszni a katonaságot:</I> ezt azok terjesztik, akik kihúzták magukat alóla, és ezzel roppant mód ravasznak érzik magukat. Nos, sajnos nincs igazuk. Rengeteg embert ismerek, és magam is közéjük tartozom, akinek lehetősége lett volna "elintézni" a katonaságot, de mégis bevonulnak. Ennek sokféle oka lehet, de visszatekintve közös vonás, hogy nem szokták megbánni akik így döntöttek.. Hogy miért? Mert bár hosszú időt elpazaroltak az életükből, mégis úgy gondolják, az ott szerzett, egyedülálló tapasztalatok megérték az áldozatot. Magam is így vélem: csinálhattam volna mást is az alatt az esztendő alatt, de akkor talán ma sem érteném az emberi természet végletes magasságait és mélységeit, visszásságait és a butaság, valamit lustaság, mint tényezők megdöbbentő hatásait az emberi közösségek életében. Lélekben felvértezve, egy jó adag cinizmussal a tarsolyomban kerültem ki az "átnevelő táborból", és a mai napig élvezem az ott szerzett tapasztalatok előnyeit.
<BR><BR>

<I>A katonaságnál érik férfivá a fiú:</I> ebben van valami, de nem teljesen pontos. A katonaságnál hullajt el az ember jópár csikófogat, megérzi milyen a kiszolgáltatottság, és megtanul védekezni ellene. Ezek fontos dolgok, és sok, katonság elől elszökött ember esetében érezni is lehet a hiányát, de nem perdöntőek a személyiség fejlődésében.
<BR><BR>

Most pedig lássuk, hogy kerültem Katonáékhoz, és mik történtek velem az első időkben...
<BR><BR>

<B>Az előzmények</B>
<BR><BR>
Első ezzel kapcsolatos emlékeim az összeíráshoz és a sorozáshoz vezetnek vissza. Előbbi valamiféle orvosi vizsgálat, és a lakóhelyen, vagy a legközelebbi, normálisan felszerelt rendelőintézetben történik, utóbbi pedig már hivatalosan a katonaság által szervezett/vezett esemény.
<BR><BR>

Az összeírásból nem sok maradt meg. Odamentünk egy csomóan, de senki nem mesélte el, mit is kéne tenni, hová is kéne sorbaállni, így csak álldogáltunk a váróban. Végül előkerült egy nővérke, névsorolvasást tartott, és jól lecseszte a jelenlevőket azért, hogy nem jött el, aki nincs jelen... Meghallgattuk, bementünk vérvételre, meg megnézegettük a kínai látásvizsgáló könyv színes ábráit, és passz. Lehetett hazamenni.
<BR><BR>

Ezek után jó egy évvel jött a sorozás. Persze ehhez már be kellett utazni Marcaliba, a helyőrségi művelődési központba. Beutaztunk. Meglepetésemre korosztályomból csak egy-két ismerős arcot láttam a gyülekezők között. Pl. egy általános iskolai osztálytársamat, aki anno óriási sportembernek számított, és rendszeresen úszta meg a kellemetlen dolgozatokat kislabdadobási verseny címszóval. A srác nagy hangon ecsetelte, hogy hogy "beszopatja" a katonaságot, mert elhozta az apja (súlyos állapotát rögzítő) gerincröntgen-felvételeit, és ezzel fogja bizonyítani az alkalmatlanságát. Én csendesen derültem ezen a próbálkozáson, mert a felvételeken szerepelt a páciens neve is, és történetesen nem úgyanúgy hívták őket. 
<BR><BR>

Körülpillantva megdöbbentem, hogy mennyi cigány származású egyén van az összehívott társaságban. Megijedtem, hogy már arányaiban így néz ki Magyarország lakossága, és csak jóval később jöttem rá hogy ennek más oka van: a cigányokat szinte mindig besorozzák. Van, akinek nincs pénze vagy összeköttetése a dolog "lerendezésére", és van olyan is, akinek a katonaság egyenesen menedékhely a rendszeres étkezésekkel, és az otthonihoz képesti óriási kényelemmel... Nem semmi. A dolog általános érvényű: a sorállomány kb. fele cigány, és ez erősen hozzájárul a honvédség bizonyos, sorkatonák között tapasztalható "érdekes" jelenségeihez...
<BR><BR>

Némi várakozás, névsor, lecseszés a meg nem jelentek miatt, aztán kezdődött a móka: méghozzá IQ teszttel. Döbbenetesen primitív teszt volt! Mégis sokan ott elbukták, hogy nem tudták elolvasni a kérdéseket, illetve a "név" helyére a következő rúnát biggyesztették: X... Az egyéniségek, mert még az egyszerűek között is vannak, így szignálták a –kitöltetlen- tesztet: XX, XXX, +++ ...
<BR><BR>

A kérdések egyébként, pont az analfabéták kedvéért képekből álltak: nagy, bizonyos mintázatú négyzet, amiből egy kisebb négyzetet kivágtak, alul pedig négy kis négyzet, no és a nagy kérdés: melyik illik a kivágott helyre? 
A jelenlevők közül sokan sokféle okból azt a módszert választották, hogy nem töltötték ki a tesztet. Volt akinek valóban nehézséget okozott, volt aki egyszerűen nem fárasztotta vele magát, és volt aki taktikusan ettől remélt szabadulást a sorkatonaság kötelezettsége alól. Én, mindenesetre kitöltöttem rendesen, mert egyrészt remekül agyon lehetett vele ütni az időt, ami mellesleg a sokszorosa volt a "mezei" IQ tesztek kitöltésére engedélyezett időnek, másrészt így nem annyira zavart az a jellegzetes szag, ami az efféle "nyers emberanyagot" jellemzi.
<BR><BR>

A nagy taktikusok nem értek célt: ugyanis ember meg nem nézte az eredményeket, beszedték a tesztet, ki volt pipálva és passz. Később kíváncsiságból megnéztem a szolgálati anyagaimat a T irodán: sehol nem szerepelt az IQ teszt eredménye... Végeredményben annak lett igaza, aki nem izzasztotta magát a kitöltéssel – értelme nem volt. 
Az egyszerűek közül viszont sokan valóban képtelenek voltak e fejtörők megoldására. Egyikük vigyorogva rágta a ceruzáját mellettem, és rá sem nézett a számára "kínai" feladványokra. A sorozást végző egyik főtörzsőrmester odalépett hozzá, és megkérdezte, hogy mi a gond? A (cigány)gyerek továbbra is ábrándos mosollyal az orcáján, rábökött az egyik képre. Egy csont fekete négyzetet ábrázolt, amiből kivágtak egy kisebb négyzetet. A négy választási lehetőség: egy csontfekete és három egyforma fehér kis négyzet. A főtörzs összevonta a szemöldökét, és rákérzetett: Hát mégis, maga szerint melyik? Az ábrándos sorköteles pedig rábökött az egyik fehér négyzetre. A főtörzs vérnyomása élből a plafonig szaladt, és ordítva megkérdezte a delikvenstől: MIÉRT PONT AZ A FEHÉR NÉGYZET? UGYANOLYAN MINT A MÁSIK KETTŐ!!!!!!!!! Választ már nem kaphatott, a felmorajló röhögés függönyén át, így dúlva-fúlva elcsörtetett. Mellesleg ez volt az első hivatalos katonai orditozás, amit volt szerencsém hallani – de messze nem az utolsó...
<BR><BR>

Következett az orvosi vizsgálat. Mellém sodródott egy irdatlanul kövér, alacsony srác, és elmesélte hogy ő már negyedszer van sorozáson. Mindig újra berángatják, mondta, mert csak ideiglenesen alkalmatlan a súlya miatt. Ekkor hallottam először, hogy állítólag van egy testsúlyhatár, olyan 130-140 kg, ami felett nem viszik el az embert katonának. A srác azt is bevallotta, hogy sorozás előtt mindig ráhízik a dologra, nehogy "baj legyen". Eléggé megdöbbentem ezen a hozzáálláson, hogy valaki a saját egészségét így kockára teszi. Ráadásul mindez még anno 95’ táján történt, amikor nem nagyon volt kilátásban a sorkatonaság eltörlése, vagyis sok-sok hízókúra várt még szegény csókára. Hát, ő tudja... Nekem mindenesetre "nagydarab" létemre sem jutott eszembe ilyen hülyeség.  Még nagyobbat döbbentem, amikor meg egy negyven kiló alatti szerencsétlen roncsot támogattak be a rendelőbe – ő a másik végletet választotta... 
Meglepetésemre a váróban találkoztam Józsi barátommal is, akit valamiféle szívzörej miatt küldözgettek ide-oda katonáék, és el is engedték volna, de ők azt választotta hogy letölti az idejét, mint mások – szerintem nem lett kevesebb tőle, sőt. A szememben legalábbis biztosan. Sokat nem tudtunk beszélgetni, de bennem megerősödött az elhatározás, hogy nem fogom felhasználni a rendelkezésre álló "összeköttetéseket" hanem lenyomom az egy évemet és passz. A pszichológusnő meg is lepődött ezen mert előttem három, hozzám hasonló nagydarab, erősebb alkatú srác sírta el neki ágybavizelését, kóros fegyverfóbiáját és tudathasadását... Anno mindez még nem járt különösebb következménnyel, később hallottam hogy valakinek eszébe jutott az így behazudott mentális betegségek alapján elvenni a lógósok jogosítványát – teljesen jogosan. Lelkileg alkalmasnak találtattam a sorkatonai szolgálatra, de volt még egy nagy beparázás: a Bizottság. Valami ökör ugyanis kitalálta, hogy az jó, ha a reménybeli vitéz teljesen meztelenül bevonul egy szobába, ahol katonákból és orvosokból álló nézőközönség előtt regél el pár dolgot magáról. Nomeg belenéznek a seggébe.
<BR><BR>
 
Ez utóbbit afféle hülye viccnek tartottam. Akkor kezdtem el kissé pánikolni, amikor az alsógatyában fagyoskodó sorkötelesek között (természetesen órákkal előbb le kellett vetkőzni, mint az ésszerű lett volna) befurakodott egy vörös hajú, cingár doki az ominózus szobába. Egy szatyorban jól láthatóan valamiféle aluminium csöveket cipelt magával. Erre azonnal a legvadabb rémálmaikat látták valóra válni jónéhányan, főleg hogy azonnal jött a sutyorgás hátulról: a vöröshajú doki buzi és szadista... 
<BR><BR>

Mitagadás, kicsit tartottam a nagy nyilvánosság előtti három centiméter vastag alucsővel végzett végbéltükrözéstől, de ez nem következett be: a bizottság unott kérdései alatt, egyszál farokban áldogálva hallottam, amikor a doki megköszöni az egyik tisztnek a kölcsön sátorrudakat... Sokadszor elmeséltem nekik, hogy nem dohányzom, nem volt műtétem, heteroszexuális vagyok (!!!), stb. (Az utóbbi anno még nem volt személyiségvédelmi probléma...) 
Végül csináltattak velem egy hátraarcot, mondták hogy hajoljak le, és húzzam szét... Na gondoltam, ha nektek EZ kell... Fel nem foghatom, hogy a bizottság homoerotikus érdeklődésén kívül mi célja volt mindennek? Kb. három méterről, az asztal mögül nem hiszem hogy láthatták volna, hogy aranyeres e a delikvens, vagy hasonlók. Szerintem ez csak a régről ránkmaradt megalázó rítusok egyike, mindenesetren nem vettem a szívemre – de biztosan sokaknak esett rosszul. Hallottam pl. olyan esetről, ahol verekedés tört ki, mert egy cigánygyerek nem akarta lehúzni a térdig érő, fekete glottgatyáját. Amikor lerángatták róla, a gatya felfedte szörnyű titkát: tulajdonosa felezővonalnak is beillő vastag, rászáradt szarcsíkkal látta el belülről...
<BR><BR>

Végülis besoroztak, megkaptam a tervezett állomáshelyemet és beosztásomat: Marcali, 44. Tóth Ágoston tüzérdandár, hírközpont. Utóbbi a híradásipari végzettségem miatt. Ez logikus is volt, de persze nem a katonaság, hanem a jóakaróim miatt. Vagyis ahhoz, hogy egy lakhelyemhez viszonylag közeli laktanyába, a végzettségemnek megfelelő, ésszerű beosztást kapjak, puncsra volt szükség. Különben vittek volna Lentibe rohammajomnak. Uff, ezt megúsztam...
Kifelé jövet a "gerincbeteg" sráccal találkoztam. Elfogadták az apja röntgenfelvételei alapján az alkalmatlanságát...
<BR><BR>

<B>Bevonulás és "kiképzés"</B>
<BR><BR>
A sikeres sorozás után valamivel megkaptam a behívómat – szép nemzetiszínű levelezőlapon, katonás tömörséggel közölték, hogy ekkor és ekkor jelentkezzem a Marcali laktanyában és kezdjem meg sorkatonai szolgálatomat. Végeztem némi "előtanulmányt", megkérdeztem pár nemrég leszerelt ismerősömet, hogy mivel szerelkezzek fel a bevonulásra. Idősebbeket direkt nem kérdeztem, mert a kötelező szivatás mellett úgyis csak lejárt infókhoz jutottam volna... De mondták ők maguktól is, mint egy évvel korábban, mikor Zoli barátom vonult be: "A teherautón mindenki ablak mellett ül ám, mert gázálarcban van! " stb. Búcsúzva a balatoni nyártól és a civil élettől levágattam vállig érő hajamat, (mert hallottam hogy a laktanyafodrász "kőbaltás", vagyis életlen szerszámokkal dolgozó kontár) és lelkileg felkészültem az egész hercehurcára.
<BR><BR>

A bevonulás augusztus végéhez képest hűvös reggelén a létező legszakadtabb melegítőmben és legleharcoltabb edzőcipőmben szálltam ki az autóból, egy konzervekkel, WC papírral, cipőkefével, ronggyal, varrókészlettel, alsógatyákkal, zoknikkal és hasonló, az életet megkönnyítő apróságokkal jól telepakolt szatyorral a kezemben. Egy szatyor volt engedélyezve, így aztán egyet vittem, bár a létező legnagyobb fajtát. Sokan megnéztek a "Fonyód" feliratú kinyúlt pólómban, a hatalmas bevásárlószatyorral, de nem azért mert jobban öltözöttek voltak nálam, sőt: a többség mérföldekkel használtabb és koszosabb cuccokban vonult be... Volt persze, aki farmerban meg ingben – na ők szívtak be, mert vagy egy hónapig penészedett az ünneplő rucijuk egy papírzsákban, mire visszakapták... Kiderült, hogy a gyakori pillantások sem a minden jóval megrakott szatyornak, hanem inkább testalkatomnak szóltak: kettő méteres magasságommal és száz kilómmal a legnagyobb darab ember voltam. Ez később kétféle reakciót váltott ki az emberekből: voltak akik görcsösen igyekeztek összebarátkozni velem, mások meg mindenáron meg akartak verni, ezzel bizonyítva hogy... szóval ők tudják hogy mit. Vagy ők sem...
<BR><BR>

Utunk az alakulótérre vezetett, itt mindjárt hozzám is csapódott egy nagyon mélynövésű, de ugyanakkor észveszejtően nagy fejjel megáldott ember, szintén bevonuló. Motyogott valamit, de senki nem figyelt rá – éppen a könnyes búcsú perceit éltük szüleimmel, akik – a többi szülővel egyetemben pár perc múlva fel lettek kérve az objektum elhagyására egy nagyon udvarias alezredes által. A szülők elballagtak a kapu felé. A kék kapuszárnyak döndülve becsapódtak utánnuk. És ekkor döbbentünk rá, hogy egy teljesen szeparált, más világba érkeztünk.
Kezdetnek a nagyon udvarias alezredes változott át üvöltő elmebeteggé. Megcsodáltam, hogy a váltás nem vett igénybe időt nála, vagyis azonnali hatállyal tudott iszonyú paraszt lenni, ahogy nem kellett tartani a kedves szülők panaszaitól. Értelme nem sok volt lecseszni a makkantan ácsorgó jónépet, hogy "miért ilyen szerencsétlenül állnak, miért nem sorban", meg hogy "ne képzelegjenek 9 hónapról – egy évre vonultak be", mert egyrészt a qtya nem mondta, hogyan is ácsorogjunk, másrészt a qtya nem kérdezte, hány hónapra vonultunk be, de Balogh alezredes bemutatkozása "kijárt" minden bevonulónak. Elszenvedtük, vagyis kivártuk hogy abbahagyja, és a "buszmegálló" (alakulótéri parancsnoki tribün) mögül elősétáló öregkatonák unszolására sorba rendeződtünk, aztán bementünk az étkezdébe. Itt le lehetett ülni, és volt tea, bár sokan nem ittak belőle, "mert brómos". Egy újabb babona, miszerint a kiskatonákkal brómot itatnak, ami csökkenti vagy kioltja a nemi vágyat. Én egyszerűen azért nem hittem el, mert az ilyesminek költségvonazata van, és ha az ötvenes években csinálták is, azóta biztosan leszoktak róla. (Később leszoktam az ilyen, logikán alapuló okoskodásokról  katonasággal kapcsolatban...) A tea ugyan valószínüleg nem volt brómos, csak egyszerűen rossz. Sárga, viseltes műanyag bögrém mögül szemügyre vettem a társaságot. Ismerős embert egyet sem találtam elsőre, és később is csak egy falumbelivel találkoztam az időszakomban, no meg egy sráccal, aki velem kezdte a középiskolát, de elsőben megbukott vagy hat tárgyból. A társaságon lassan erőt vett az a speciális, feszült unatkozás, amikor az ember fejfájást kap az odafigyeléstől, hogy ne legyen semmi gáz, de egyszerűen nincs mire figyelni... Végül aztán csak sorrakerültem, elszedték a személyimet, felvették az amúgyis meglevő adataimat, és egy zászlósnő kérdezett néhány ki tudja miért fontos dolgot, pl. hogy "havonta mennyiből élnek otthon?" Őszintén szólva, a saját ösztöndíjamon kívül nem sok közöm volt otthon pénzhez, így bemondtam hogy százezerből... A kellemetlen hónaljszaggal megáldott zászlósnő az irigység, az utálat és a káröröm egyfajta elegyével nézett fel, és megjegyezte hogy "Na, nem semmi körülmények között élhetnek. De itt más lesz a szitu!" Ebben maradtunk.
<BR><BR>

A procedúra után nyolcfős egységekbe szerveztek minket, és egy-egy tisztes vezetésével elindultunk beöltözni. A dandárfürdőnek nevezett jéghideg pincében levetkőztünk, a ruhákat beletömködtük egy papírzsákba (amit előzőleg biztosan gombaspórákkal kezeltek), kaptunk egy-egy pár kincstári gumipapucsot, és uccu zuhanyozni. A gázkamrára emlékeztető fürdőben persze nem játszott a "reggel zuhanyoztam" kártya – mindenkinek be kellett állni a hol hideg hol tűzforró víz alá (attól függően ki milyen csapot nyitott meg a körbefutó csöveken), és zuhanyozni. Szappan az persze nem volt – civil már nem, katonai még nem... A pancsi után kaptam egy barna (előrelátás!) alsógatyát és egy foszladozó törülközőt. A gatya szabásmintáját nyilván az inkvizíciótól kölcsönözték, mert kegyetlenül szorított, és egyáltalán, látszott rajta hogy nem emberek tervezték nem emberek számára. Másokról meg se szó se beszéd, leesett, mert az előírásos gatyagumit előzőleg más célokra csoportosították át ügyes kezek. Így, félárbócra eresztett gatyával vonultunk be az öltöztködő helyiségbe. Itt egy kiadóablakon keresztül ruhadarabok és szitkok repkedtek az emberek felé, akik kétségbeesve kapkodtak az előbbiek után. Az érdekes az volt, hogy a bent elhelyezkedő főtörzsőrmester az alacsony kiadóablakon keresztül értelemszerűen nem láthatta az éppen sorrakerülő újoncot, de mégis biztos kézzel és mocskos szájjal osztotta a cuccot. Intuíciói nyilván elhagyták, amikor hozzám vágott egy 38-as bakancsot és egy hasonló tipegő méretű gyakorlót. Gondoltam rendben van, ő már X éve katona, én csak most kezdem, biztosan én látom rosszul – és elkezdtem beleerőszakolni magam a nevetségesen kicsi, de feltűnően kopott, foszladozó ruhákba. Öltözködési technikánk több öregkatonát is odavonzott, akik békésen üldögéltek a padokon, míg a bevonulók állva szerencsétlenkedtek. Amikor hátamon nagyot reccsent a bébiméretű ing, rémülten kiabáltak a ruhás főtörzsnek, hogy ezúttal elnézte, és jobb lenne ha adna valami értelmes ruhát "a nagydarabnak". Nem tudtam rájönni, hogy a felszerelést féltik, vagy a kialakult bajtársias hangulatot, de visszavittem a babaruhákat az ablakhoz, és átvettem a létező legnagyobbakat – éppen hogy beléjük fértem. A "Mihálkónak" nevezett főtörzs nem merte szóvátenni extra igényeimet, és még ő szabadkozott, hogy nem tud 48-as bakancsot adni, így aztán tornacipőben kell megkezdenem a szolgálatot. Az utánnam reklamáló cigánygyereknek viszont biztosan miattam adott hat számmal kisebb sapkát – pedig eredetileg nagyobbat kért...
<BR><BR>

Korszerűnek nem nevezhető harci felszerelésünket átvéve, teletömött málhazsákkal és kényelmetlen ruhákkal birkózva megcéloztuk a kiképző századszintet. Ez jellegeztes katonai terminológiával élve a legfelső emeletet jelentette a legénységi épületen. A földszintet az őrszázad foglalta el, az itt lézengő öregkatonák pedig megragadták az alkalmat, hogy mindenféle barátságos mondatokkal üdvözöljenek bennünket, pl. "megdöglessz büdöskopasz", meg "maj főmegyünk aszt megölünk bazze". Eléggé rosszul lehettek informálva, mert a kiképzőinken kívül öregkatona nem léphetett a kiképzőszintre, pedig az ígéret szép szó... Felmásztunk a harmadik emeletre, és közben megcsodáltunk két teljesen üres szintet, ahová senki nem volt beszállásolva. Az üresség odáig terjedt, hogy a plafonon az armatúrákban sem volt egyetlen fénycső sem, ezek ugyanis az évek során "át lettek csoportosítva" a kiégettek helyére a lakott szinteken. Hogy mi miért kerültünk a harmadikra? Bizonyára az ellenség megtévesztése céljából... Lépcsőt mászni meg mindenki szeret, így boldogan és elégedetten vettük birtokba a kiképzőszintet. Meg kell mondjam, valamivel emberibb kinézete volt, mint pl. a már említett őrszázad-szintnek. Például hiányoztak az odalent minden ajtón boka-, és fejmagasságban megtalálható horpadások. Ezek egy különös népszokás velejárói voltak: az őrszázadosok (kiképzőink szerint "őrkutyák") ugyanis, ha nem mehettek haza hétvégére, azzal vezették le az energiáikat, hogy rudgalták és okos fejükkel verték az ajtókat. Én arra gondoltam, hogy mindezt sisakban teszik, de később szembesülnöm kellett a meztelen, sisak nélküli valósággal...
<BR><BR>

Így hát, az őrszázad neandervölgyi színvonalától tartva, a kiképző viszonylag emberibb környezetében összeállta a jobb kettes körlet, ahová engem is beosztottak. Középen két sorban és a fal mellett rozoga kék emeletes vaságyak, a fal mellett végig szűk szekrények, ágyanként egy stoki (sámliszerűség), egy jobb napokat látott asztal három székkel, kuka, ennyi. 
<BR><BR>

És az állomány: rögtön mellettem Gál Józsika, aki a sorozáson látott élőhalotthoz hasonlóan szintén nem haladta meg a 40 kg-os testsúlyt, és hozzá apró termetű, vörös hajú, afféle kobold gyerek volt. Nála valamiért nem vették figyelembe a súlykorlátozást. A nadrágszíj kétszer érte körbe, a nadrágszár a földön poroszkált utánna. Amúgy egy apró tanyáról érkezett, és alapban jólelkű, de végtelenül egyszerű srác volt. Felettem Lokker Laci, egy borzasztóan vaksi, ritkás bajusszal és időnként érthetetlen beszéddel megáldott gyerek, aki amúgy tudományos érdeklődésű egyén volt. Aztán ott volt még a vékony, de magas Országh Gábor, aki fonyódi volt ugyan, de csak látásból ismertük egymást, mert fiatalabb volt nálam pár évvel, és nem is egy környéken laktunk. Volt egy pirospozsgás kalácsképű srác, Madarász Jani Fehérvárról, kicsit művészlélek. Valahol mellette volt beszállásolva Biczó Tamás, későbbi hírközpontos társam, aki roppant ragyás képéről volt felismerhető. A sarokban Istvándi Viktor azzal mutatkozott be, hogy elkezdett aggódni rajta, hogy "ő még soha senkivel nem aludt egy ágyban" – ezt arra értette, hogy két emeletes ágy volt egymás mellett, és ezért feküdt egy másik ember a közelében. Azt is közölte, hogy ő mélyen hívő katolikus, és hétvégente templomba kell járnia. Ezt amúgy furcsa módon a tisztek felkarolták, az öregkatonák pedig különböző piamegrendelésekkel engedték útjára a kimenőben imádkozni induló Istvándit. (Mire leszereltünk, tuti alkoholista lett a srácból, de ne szaladjunk előre...) Emlészem még pár arcra, volt egy enyhén nagyképű Marcali gyerek, valami Gergő, meg egy hallgatag, de büdös újonc, aztán Taki, a nagydumás és még pár hasonló. Szobaparancsnokunk Kulcsár Tibi őrvezető, egy lányos arcú csákvári festőgyerek volt, helyettese Stefanics István őrvezető, aki vagy negyvenévesnek nézett ki, holott húszkörül volt, és nálunk volt még egy Török Sándor nevű öreg honvéd, aki Emkieg írnokként működött, és Romániából jött át Magyarországra. Ez meglátszott a stílusán és a magatartásán, illetve azon hogy a többi öreg Turku Alexandrunak nevezte... Magát hihetetlenül ravasznak érző, de ugyanakkor szánalmasan ostoba ember volt.
<BR><BR>

A haverkodás és klikkeskedés leginkább érdeklődési terület alapján indult meg: akik közösek voltak ebben, hamar egymásra találtak, akik pedig nem rendelkeztek ilyesmivel, kényszerűségből egymásra maradtak. Én Országh Gabival, Madarász "Madival" és Istvándival haverkodtam, az utóbbival inkább az ő kezdeményezésére. Később egy máik körletből megismertem az alacsony, szemüveges Tardi Petit, aki a legjobb cimbim lett az egész bagázsból, meg Fehér Gábort, aki állította hogy konyhás lesz, és szétzabáljuk együtt a laktanyát, de aztán térdpanaszokkal leszerelték. Ő amúgy a megszólalásig hasonlított Bruce Willisre... Aztán volt pár kevésbé szimpatikus egyén is. Egy Simon nevezetű über-bakcigány, majdnem akkora volt mint én, és az a hír járta, hogy a Marcali cigánymaffia trónörököse. Érdekes módon kevés bajom volt vele, sőt szinte semmi egész idő alatt. Háttere és mérete ellenére fajtája elviselhetőbb egyedei közé tartozott. Aztán volt egy Józsa Krisztián nevű Lengyeltóti gyerek, aki arról volt nevezetes, hogy az anyja a terhesség alatt napi liter páleszt és sokdoboz Kossuthot fogyasztott – az eredmény nem maradt el, a gyerek természetesen szellemi fogyatékos volt. Érdekes módon mégis behívták... Talán nem lett volna haszontalan kiértékelni azt az IQ tesztet. Ő a kiképző század bohóca, majd ügyeletes áldozata volt. Komplett idiótasága mellett megvolt az a képessége hogy bárkit bármikor képes volt felidegesíteni és maga ellen fordítani – szóval nem lettem volna a helyében. És volt még itt mindenféle jóember: cingár, dagadt, magas, csökött, értelmes, primitív, ápolt, igénytelen, kirothadt fogú, agyontetovált, diplomás, sittes, poénmozdony, befordult, cigány, horvát, magyar, rocker, nyálas, nagyarcú, visszahúzódó. Ebben utolérhetetlen a honvédség...
<BR><BR>

Első napunk el is telt az új környezet "belakásával", bár sokkal otthonosabb nem lett a körlet attól, hogy berámoltuk a cuccainkat a nevetségesen kicsi szekrényekbe. Az öregek közölték az ágyazással kapcsolatos rendszabályokat ("beiglizés", lepedő kihúzása, stb.), majd bemutatták az előírások totális figyelmen kívül hagyását is, amikor ruhástól bevágták magukat a vetetlen ágyba. Mi "kopárok" megismerkedtünk a vizesblokkal: a "hathengeres" vagyis hat fülkéből álló, bádogvizeldével súlyosbított klozettel, és a szívmelengetően hideg vízzel kedveskedő zuhanyzóval. Egy özönvíz előtti, keverőtárcsás HAJDU mosógép és egy centrifuga is tartozott a berendezéshez – az utóbbi a szolgálatvezető elmondása alapján gyakran megtévesztette a nyírségből érkezett katonákat, akik nem értették miért folyik ki a betáplált víz a "kismosógépből"...
<BR><BR>

Apropó szolgálatvezető: őt Vida Zoltánnak hívták, afféle menő filmes katonadumával rendelkező zászlósnak próbálta magát bemutatni, pedig valójában csak egy kibontakozó idegösszeomlását alkoholizmusba fojtó szerencsétlen volt. Mindenesetre, így az elején még arra is futotta a humorából, hogy szemléltető oktatást tartson WC használatból! Először is rajtakapta Szever honvédet, egy karikalábú cigánygyereket, hogy nem húzta le a budit magaután. Nem értékelte az újonc álcázási tehetségét (tudniillik azért koletpapírral letakarta a kábelt), hanem odarángatta az egész századot, és megkérdezte, kinek van diplomája. Egy Bicskei nevű gyerek jelentkezett. Mindjárt meg is kapta a végzettségének megfelelő feladatot: előadást kellett tartania a Newton és az Angol típusú WC-k közötti különbségekből. Nagy derültség közepette elemezte, hogy a parasztosan pottyantósnak nevezett Newton-WC a gravitáció elvén működik, míg a fejlettebb angol modell a hidrodinamikát használja fel működése során, viszont le kell húzni... 
<BR><BR>

Szever honvéd nem értette, hogy miért röhögik körbe, de mérhetetlen eszével kitalálta, hogyan nyerhetné vissza nemlétező tekintélyét. Amikor másnap a kantinnál sepregettünk (belépni persze tilos volt, illetve nem kaptunk engedélyt rá), nagy hangon ecsetelte a közönyös hallgatóságnak, hogy ő bizony bokszoló (és nem a cigányéknál szokásos családi perpatvarok során verték be az orrát, és ütötték szét a száját), és állítását bizonyítandó odalépett hozzám, majd kijelentette: "Té, há én meg tullak ám tíged verni dikkmá! Ehiszed?" Lepillantottam a talán besenyő ősökkel is megáldott kis paprikajancsira, majd mosolyogva, és nyomatékkal közöltem hogy "Nem!!!" Azzal felé fordultam, és vártam a nyilván kövér hintalovon nevelkedett, huszárosan kacskalábú "profi boxoló" elsöprő rohamát. A század is odasereglett, mert az erős szélben meddő söprögetésnél jobb bunyót nézni, azonban az ingyencirkusz elmaradt. Szever honvéd, szétvert száját lebiggyesztve seprűt ragadott, és eloldalgott a küzdőtérről. Később sem jöttem rá, hogy mire számított? Hogy majd térdre borulva rimánkodok az életemért? Vicces jelenet lett volna, lévén térden állva is magasabb voltam nála...
<BR><BR>

Szolgálati időnk napjai tehát peregni kezdtek, de koránt sem olyan gyorsan, mint szerettük volna. Reggel fél hétkor ébresztettek minket (ordítással, mi mással?), mosakodás, tülekedés, kapkodó, véres borotválkozás, elgémberedett tagokkal való öltözés, ágyazás, reggeli torna a fagyos hajnalban (említettem már, igen zord nyárutónk volt, és hamar jött az ősz ebben az esztendőben), átöltözés, sorakozó, reggelihez vonulás, reggelire várakozás a hidegben, kapkodva reggelizés (e két utóbbi érdekes módon nem zárta ki egymást...), aztán vissza a századszintre, sorakozó, aznapi kiképzési terv megkezdése.
A "kiképzés" szónak van egy amolyan pejoratív jelentése a magyarban: embertelen bánásmódot, csak végsőkig megfeszített akarattal kiállható próbákat, megaláztatást, vért kínt és könnyeket értenek alatta. A "nem bírja a kiképzést" szólásmondás is megragadja e jelentéstartalmat. Ezek alapján az ember egészségesen tart a katonai kiképzéstől, pedig nincs rá oka... A mi hadseregünkben legalábbis. Egyfajta ide-oda mászkálás, sok várakozás, némi ordítozás, komolytalan, félbehagyott feladatok és mélységes nemtörődömség elegye ez az egy hónapig tartó folyamat, aminek végeztével a katona megtanul... Nos, nem tanul meg szinte semmit, de végre békénhagyják, és elkezdheti a különféle szolgálatok végtelen ellátásával járó hátralévő hosszú időt.
<BR><BR>

Külön vicces volt, hogy "kiképzésünk" legnagyobb hangsúlyt kapott része az u.n. "eskügyakorlás" volt, több hétig szinte csak ezzel foglalkoztunk. A dolog a napszítta vagy szélfútta (ízlés szerint) alakulótéren folyt. Jobbraát – balraát, a szokásos alaki maszlag, és az eskütétel koreográfiája: melyik szakasz hová vonul, meddig jár helyben, hogy csapja oda eskü után a kezét a fegyverhez, blabla. Később jöttem rá, hogy azért ez volt kiképzésünk fő prioritása, mert egyrészt ingyenes volt, nem kellett hozzá lőszer, üzemanyag, vagy esetleg megerőltető séta a terepre a tiszt urak részéről, csak sivárság, por és ordítozás – ez pedig korlátlan mennyiségben állt rendelkezésre. Emellett a civil lakosság csak az eskütételt láthatta az egész katonaságból a saját szemével (kivéve a saját szolgálatát, de az többnyire régen volt), ergó létkérdésnek számított, hogy viszonylag rendezettnek tűnjön a szemükben a dolog, mert gyakorlatilag a katonaság szükségességét és nevelő hatását csak ez a bohóckodás demonstrálta a külvilág felé. Tehát kiképzésem során megtanultam, hogyan kell katonai esküt tenni. Roppant hasznos tudományág! Elég mókásan festett három nyomorúságos, alacsony létszámú szakaszból álló kiképzőszázadunk egy akkora alakulótéren, amit eredetileg dandárokra és ezredekre méreteztek... Őszintén szólva sokra nem emlékszem a monoton, végeérhetetlen ide-oda menetelésből, vagy éppen egyhelyben ácsorgásról (mert a seregben ezt is gyakorolni kell ám!). Az ájulásra hajlamosaknak szaktanácsokat adtak, hogy mit kell tenni, ha érzik, hogy elfeketedik a világ. De hogy ésszerű ideig tartson az eskü, ami alatt biztosan nem ájul el senki, az fel sem merült. Talán annyi jó volt az egészben hogy a ritka pihenők során rázódott még összébb az a pár ember, akivel később is haverkodtam. No meg Józsa honvéd alaki büncselekményeire. Ő volt az a fogyatékos gyerek, akit valamiképpen mégis besoroztak. Természetesen képtelen volt a megszabott módon menetelni, így sokszor a tikkasztó napon (korai ősz ide vagy oda, azért ilyen is akadt), két öregkatona között vergődve nyüsztették akkor is, amikor nekünk pihenőnk volt. Azt is kilátásba helyezték, hogy lábait hozzákötözöik a mellette lépdelőkéhez. Végül ebből a "tudományos" nevelési módszerből semmi nem lett, azonban annyi esze sem volt a parancsnokságnak, hogy Józsa honvédet az eskü ideje alatt valami szeparált helyre zárja, és ezzel elejét vegye szerencsétlenkedésének. Vele is végigcsináltatták az egészet. Ez főleg azért volt kellemetlen, mert állítólag szokás a seregben, hogyha "bukik" az eskü, vagyis nagyobb, a nézőközönség számára is egyértelmű baki történik, akkor sovány a kopaszok első eltávja (lévén eskütételig nem engednek senkit haza – mert addig nem büntethető ha megszökik). Ez a körülmény érthető módon Józsa honvéd ellen hangolta a századot, főleg a körlettársait, akik a nap ágyazási, rendrakási balfogásai miatt is sokat szívtak miatta. Egyszer, amikor bementem a körletükbe, éppen "pótkiképzést" tartottak: Józsának egy seprűvel a lába között, gatya nélkül kellett "menetelnie". Kiporoszkáltam az ügyeletesért, és mikor visszaértünk, még cifrább kép fogadott: Józsa már az ablakban állt, és sírva-üvöltve fogadkozott hogy kiugrik... Okos körlettársai azt tanácsolták neki, hogy nyugodtan, sőt, akár haza is repülhet a seprűvel... Az ügyeletes? Fapofával megfordult, és kiment a körletből, vissza az asztalához. Amikor megkérdeztem, hogy miért nem csinált semmit, közölte, hogy "úgysem ugrik ki". Magában gondolom hozzátette, hogyha mégis, akkor meg az ő baja. Talán ennyit a katonaság bajtársias, közösségi szelleméből. Itt értettem meg, hogy hiába vagy valakivel papíron egy csapatban: alapvetően az emberek csak érdekből vagy haverságból segítenek, ismeretlenül szinte soha. Alkalmaztam is a megfigyelésemet, sok jó sráccal összehaverkodtam és segítettünk egymásnak. De Józsa honvédnek erre esélye sem volt. A csattanó? A kiképzés után leszerelték... Hogy miért csak akkor? Mert ami szögletes gurítják, ami kerek azt meg viszik a seregben.
Hazudnék, ha azt állítanám, hogy esküre gyakorláson kívül semmi mást nem csináltunk a kiképzés hetei alatt. Emlékszem egy (!) sportfoglalkozásra, egy (!!) menetgyakorlatra, egy (!!!) lövészetre, egy (!!!!) gyakorlótéri akcióra és néhány tantermi foglalkozásra. Az utóbbiakra az volt jellemző hogy az alakulótéri bohóckodás kipihenésén túl semmi gyakorlati haszna nem volt egyiknek sem. Az oktatóra kár volt odafigyelni, mert egyrészt nem kértek számon semmit (!), másrészt meg a legtöbb tiszt olyan szinten volt alkalmatlan e feladat ellátásra, hogy nehéz volt visszafolytani a feltörő röhögést szenvedéseiket látva. Volt itt beszédhibás, gyengén olvasó, vaksi, az adott témában totálisan dilettáns, illetve már a megjelenésével és a hangfekvésével derültséget kiváltó figura is. Az utóbbi területen egyértelmű bajnok volt Deé főtörzs. Képzeljünk el egy iszonyúan mély hangú embert, aki már a bemutatkozásnál jó hangosan azzal kezdi hogy "DÉÉÉ IMREE VAGYOK..." Ez az igazi, telitüdőből ejtett DÉÉÉ is gyakori fordulata lett a marcali katonáknak... Vigyorgáson kívül mit tehettünk? Aludtunk, rajzolgattunk, levelet írtunk, torpedóztunk, meg efféle, iskolai tanulmányaink alatt kifejlesztett unaloműző praktikákhoz folyamodtunk. Persze a haveri társaságok mindig egykupacban ücsörögtek, így alkalom nyílt az illegális tevékenységekre. Sokkal rosszabb helyzetben voltak a kistermetűek – nekik kötelező volt előre ülni, "hogy lássanak". Ott pedig nem volt alternatíva, végig kellett hallgatni a zsibbasztó "értekezéseket" a szolgálati szabályzatról, meg hasonlókról. Engem ugyan érdekelt a haditechnika, de ez a témakör kimaradt a kiképzésünkből... Végülis minek is katonáknak fegyverekről meg harceljárásokról fecsegni, amikor sokkal fontosabb a szabályzat és társai. Így belegondolva lehetséges, hogy régebben voltak haditechnikai-harcászati foglalkozások is, de egy-egy hozzáértőbb kiskatona kínos szitut teremtett, amikor belekérdezett, és az előadó nem tudott felelni... Megnéztünk egy oktatófilmet is (a benne szereplő emberek egyenruhája alapján angol gyártású volt) hogy mit nem szabad tenni háború esetén, pl. lelődözni a sebesülteket meg a polgári lakosságot. (Arról hogy mit kell tenni, érdekes módon nem volt film...) Nagy röhögést váltott ki a nemi erőszakra utaló jelenet: két katona állt egy pajta előtt, ahová beszaladt egy fiatal nő. A két harcos összenézett, elvigyorodott, és egy harsány "OKÉ"-val adták egymás tudtára, hogy képben vannak. Meg is indultak a nő után, de ekkor nem a pornófilmekben szokásos gruppenszex jelenet következett, hanem egy nagy piros iksz a képernyőn, és dörgedelmes "EZT NEM SZABAD" szózat a nézők felé... Mindenesetre az "OKÉ" a jellegezetes hanghordozással és szituációval szállóigévé vált, pl. gyakran mondogatták a katonák a bevonuláskor megismert, hónaljszagú zászlósnőre, Tüttőnére pillantva... Ha már a katonaság és a szex viszonyánál tartunk: erre kiterjedt a kiképzésünk! Kaptunk például egy brossúrát, ami a különböző nemi betegségeket hivatott bemutatni. A kiadvány gazdag képanyagot tartalmazott a szifilisz, a tripper, és a  fehér folyás előrehaladott eseteiről, még ha ez utóbbit viszonlag ritkán is kapták el a sorkötelesek, lévén női betegség. Arra gondoltam, hogy talán újabban ezzel helyettesítik a brómos teát... Ha ez volt a cél, a dolog bevált: egy-két hétig jelentősen visszaesett a szexlapok iránti kereslet a kantinban és az esti beszélgetések (addig egyeduralkodó) témája is erősen módosult. A katonaság azonban gondoskodott arról is, hogy a következő ilyen brossúra képanyagát ne az akkori bevonulók szolgáltassák: kaptunk egy "kiskatona" csomagot, amiben a csúcsmárkát képviselő Wilkinson Protector borotva és egy meglehetősen bizarr gumióvszer kapott helyet. Az előbbit még csakcsak értettem – a forgalmazónak is jó, ha a borotvához adott egyetlen fej elhasználódása után a katona ilyen fejeket vásárol a boltban a meglevő nyélhez. De hogy ezzel az óvszerrel mit akartak elérni..? Ugyanis ez nem a megszokott, bevált fóliacsomagolású, sikosított latex eszköz volt (amivel a legtöbb sorköteles már találkozott), hanem egy papír borítékszerűségbe csomagolt, vastag sárgás tejgumi alkalmatosság, amit hintőporral szórtak be... Nem volt alkalmam kipróbálni ezt a "csúcsfegyvert" (lehet hogy csak szemléltető eszköz volt...) de biztosan maradandó élményt nyújtott volna... Lehetséges, hogy valahol tévedésből gumióvszer helyett gumiujjat tettek a "kiskatona" csomagunkba, de a tisztek váltig állították, hogy ez bizony nem az ujjunkra való. Hát, húzzák ők oda, ahová gondolom!
<BR><BR>

Némi színfoltott jelentett a kiképzés során a fent említett, fehér hollónál is ritkább néhány foglalkozás, bár leginkább ezeken is csak mosolyogni lehetett. A sportfoglalkozás eleinte tornaórának indult a füves focipályán, de később drasztikusan militarizálódott: előkerültek a gumigránátok, amiket, alacsony számuknál fogva, egyszerre kb. tizen dobálhattak. Utána váltás – elméletben. Gyakorlatban a haverokkal feküdtünk a fűben, élveztük az egyre erőtlenebb napsütést, és lélekben készültünk a hosszúnak ígérkező télre. Senki nem figyelte, hogy melyik újonc dobott, és melyik nem, így végetért a gyakorlat – szíves részvételünk nélkül. Az eredmények bediktálásánál gondosan a norma feletti, de a csúcs alatti értéket mondtunk be, így nem tünt volna fel a dolog – már ha valaki összesítette volna az eredményeket.
<BR><BR>

Sportruhából zöldruhába vedlés után (ezek az átöltözések nagyon jellemzőek a kiképzésre, de később nyomtalanul eltünnek a katona életéből) következett a rohampálya: ezen kíváncsiságból végigmentem egyszer, bár itt is lehetett kummantani. Először Kulcsár Tibi, babaarcú őrvezetőnk mutatta be a pálya helyes teljesítésének módját. Bár komoly előnyt jelenett, hogy a vizesárok kiszáradt, az imitált lövészárok szalmabábja rég a madarak martaléka lett, és a lesiklótoronyról lelopták a drótkötelet, mégsem sikerült a manőver. Ugyanis a katonaság által preferált, "vedd a hónad alá a falat, és oldalról lendülj fel rá" módszerrel nem tudta leküzdeni a pálya legnehezebb részét, egy kb. kerítésmagyasságú betonfalat. Csúnyán nekiszaladt, lendületét vesztve felszenvedte rá a lábát, de végül ottmaradt lógva. A gyakorlási célból kihozott, kibelezett régi géppisztoly meg lecsúszott a válláról, és nagyot csattant a földön. Sajnáltam a srácot, mert rendes gyerek volt, de eléggé kiröhögték. Magam is nekiindultam a pályának, ugráltam a gumik meg kövek között, átmásztam a falon (bár a saját módszeremmel) leugrottam a homokágyba, átfutottam a pallón, és kiértem az imitált a lövészárokhoz. Itt úgy gondoltam, hogy vége, mert már csak a drótkötél nélkül árválkodó, használhatatlan soklótorony volt vissza, azonban megjelent Balogh alezredes, és utasított, hogy küzdjem le a szalmabábot. Mivel nem láttam semmiféle bábot (csak egy elaggott karót), értetlenül néztem rá. Erre rámordított, hogy öljek meg mindenkit az (üres) árokban. Vállat vontam, és mivel gumigránátom nem volt, a kivénhedt gyakorló géppisztolyt kaptam elő, veszett lövöldözést imitálva az árokban sikoltozó, képzeletbeli ellenségre. Szerencsére ratatata hangot nem hallattam (bár nagy volt a kísértés), de az alezredes így is "sokkos" állapotba került, és ismét rámordított, hogy a puskatussal üssem őket. Ezen már én is csak vigyorogtam, mert a gyakorlófegyver történetesen egy AMD volt újkorában, aminek csak behajtható váltámasza van, ezzel meg bajos agyonverni valamit, de ráhagytam, és látványosan meglóbáltam az árok felé a csövénél marokra fogott fegyvert.Végül kölcsönösen hülyének néztük a másikat, és ebben maradtunk. Közben a rohampálya elején más esemény okozott nagy csődületet: egy irtózatosan dagadt, koromfekete cigánygyerek nem akart átszaladni a pallón a mintegy harminc centiméter "mély" árok felett. Vagy tizen noszogatták, az érkezési oldalon meg ugyanennyien csaologatták, de nem akarózott a veszélyes ösvényre lépni. Végül, sorozatos fenyegetések hatására megtette, de olyan idomtalan elefántléptekkel, hogy amúgyis elhasznált deszka feladta, és eltörött. A halálrarésmült újonc "zuhant" harminc centit, majd elfeküdt (!) a palló roncsai között, és éktelen sírás rívásba tört ki! Volt ott minden "Jáj ídesányám, miért engeded, hogy itt hálják meg" típusú triádákkal kezdve görcsös zokogáson át elfúló fenyegetőzésig. Természetesen a század is "padlót fogott" a röhögéstől, így igen vidám emlékeink maradtak a rohampályáról, ahol később nemigen fordultunk elő, leszámítva néhány eltévedt, részeg öregkatonát, no meg a kopaszaink hasonló tortúráján tett kárörvendő látogatásunkat.
<BR><BR>

Jóval kellemetlenebb volt az egyszem gyakorlótéri, "harcászati" foglalkozásunk. Ez már a szokatlanul korai fagyok idejére esett, így elég kellemetlen volt a laktanya melletti, kissé fellengzősen gyakorlóterepnek nevezett közönséges mező földjébe fedezéket ásni. Külön nehézséget jelentett, amikor kiderült, hogy a mezőgazdaság miért nélkülözte oly könnyű szívvel ezt a területet: a pár centis "termőréteg" alatt ugyanis kavicsos, használhatatlan földréteg kezdődött... De apelláta persze nem volt: ásni kellett. Először lövészteknőt, aztán lövészgödröt, majd álló lövészgödröt, végül pedig a gödröket összekapcsoló lövészárkot. Elkezdtük hitvány kis "gyalásóinkkal" (gyalogsági ásó) kaparni a fagyos, köves földet. Eredményre nem nagyon vezetett a dolog. Ráadásul megérkezett Lengyel százados, egy magas, nagyon merev gondolkodású tiszt, és utasított minket, hogy "szabályosan" ássunk, vagyis fekve (!!!) sisakban, a kezünk mellett készenlétbe tartott fegyverrel. Ennek az utasításnak beláthatatlan következményei lettek: a szívósabb, hidegtűrő srácok fogták magukat és elaludtak a földön fekve. Mások, megunva a lehetetlen talajt, eltörték az ócsak műanyag nyelű ásójukat, és csak ücsörögtek. Klotz honvéd, akinek szerencsésen puha talajú rész jutott, szorgosan ásott, de megfeledkezett róla, hova is tette a fegyverét, így a kiásott földdek betemette a boldogtalan kalasnyikovot. Elgondolkoztam a katasztrofális helyzeten, főleg hogy be volt ígérve a kimenőmegvonás annak, aki nem ássa ki a gödröt. A talaj teljesen feltörhetetlennek bizonyult a rám eső részen, így rugalmasan elszakadtam a védhetetlen területtől, és némi kúszás után megtaláltam amit kerestem: egy, a korábbi gyakorlatok során kiásott gödröt. Gyorsan kidobáltam a beomlott földet, és már azt vizsgáltam, hogy milyen irányban kéne elkezdeni a raj-összekötő árok ásását, amikor megjelent mellettem Lengyel százados, és közölte hogy "Na maga meghalt!". Ránéztem. Rájött volna a trükkre? Gondosan olyan gödröt választottam, ami közel esett a többiekéhez, és nem volt a környékén másik. Aztán megnyugodtam, mert előadta, hogy "Mivel kilógott a feje a fedezékből, az ellenség lelőtte!". Nem akartam kilógni a szerepemből, így megadóan hátradőltem a gödörben, és nem mozdultam. Lengyel kezdett rájönni, hogy most megszivatta magát, mert gyanakodva rákérdezett: "Mit csinál katona???". Katonásan, egy hullától szokatln pattogóssággal feleltem: "Jelentem meghaltam!".  Az ürge percekig nem kapott levegőt, de mivel mindent szigorúan a parancsai szerint tettem, nem tudott mit kezdeni velem, és odébbállt. A szakasszintű védelem kiépítése végül elmaradt, mert kezdődött a csapatmozgás-gyakorlat! Átfutottunk egy másik mezőre, és utasítottak minket, hogy vegyünk fel harci alakzatot. Tanácstalanságunkban az öregkatonákat utánoztuk, akik egyszerűen leheveredtek a földre, és az imént tízóraira kiosztott kifliket kezdték majszolni. Az élelmesebbek szimatszatyrából előkerült pár konzerv, és indult a dínomdánom. Falatozásunknak gázriadó vetett véget! Megérkezett egy feldúlt százados, akinek aznap halt meg valamilyen rokona. Sajátos módon ezt a szomorú eseményt a sorállományon akarta megtorolni, így azonnal gázriadót vezényelt. Előkaptuk az összeszerelt gázálarcokat a szimatból, lélegzetvétel nélkül felhúztuk, majd lendületes kilégzéssel "kifújtuk a gázt a maszkból" ahogy tanították. A mellettem ülő gyerek elfelejtette, hogy a szája tele van kiflivel, így a szemem láttára köpte tele a gázálarcot a félig megrágott matériával, ami belülről látáványosan rácsapódott a maszk szemüvegeire, és elfedte őket. A srác majdnem megfulladt, mert vakon és süketen haldoklott egy teleköpködött gázálarcba – mi meg körülötte a röhögéstől a saját gázálarcunkban. Volt olyan hülye is, aki a szűrőbetét gumidugóját felejtette el kihúzni, és lila fejjel, reszketve matatott a makacs alkatrész után. Az öregeknek érdekes módon nem okozott gondot a gázálarc viselése. Megtudtam, hogy azért nem, mert a viselés közbeni beszédet megkönnyítő membránt egyszerűen kiszerelték, és a száj előtt képzett terjedelmes lyukon lélegeztek. Hát így könnyű... Gyászoló századosunk fájdalmában való részvétünket azzal biztosította, hogy gázálarcban átkúszatott minket egy tüskés gyommal benőtt területen. Ezt az embert azóta sem értem, miért nem vonult el, miért nem vett ki pár nap szabadságot, és főleg, miért tette mindezt velünk. Az együttérzésünket ugyanis nem nyerte el, inkább egyfajta megvetéssel kevert értetlenséget váltott ki a tevékenysége. Ez volt az egyik leggroteszkebb helyzet a katonaságnál töltött időm alatt. A kúszás végeztével kihúzkodtuk a tüskéket magunkból, és megpróbáltuk levakarni az arcunkra rakódott szénréteget, ugyanis mint kiderült, a gázálarcaink mindegyike selejt, működésképtelen vacak volt, a szűrőbetétekben réges régen összetörött az aktív szén (főleg hogy az öregek szívesen fociztak vele), és a gyanútlan kopaszok bizony szívták a szénport rendesen. Ráadásul radioaktív szénport, ami gondolom egyáltalán nem káros a tüdőre... Nekem szerencsém volt, viszonylag normális betétet kaptam, de volt akinek olyan fekete lett az arca, hogy a század legsötétebb bőrű "szerecsen" katonái is megirigyelhették. Persze a dolog nem számított, ha valaki később tüdőrákot kap, majd a dohányzásra fogják. Amúgy ez a selejtesség az egész felszerelésünkre igaz volt: a gyalásók azért törtek el olyan hamar, mert eleve töröttek vagy repedtek voltak. A ruhák szinte fehérre kopott, folt hátán folt vackok voltak. A vegyvédelmi ruha még esőkabátnak sem volt jó, annyi lyuk volt rajta, a gyakori "disznóvágások" miatt, amikor a katonák vízzel töltik fel a VV kesztüt vagy köpenyt, és a kopaszoknak kell kanálgéppel "leszúrni" az "állatot" – majd a kiömlött vizet feltakarítani. A sátorlapok vízálló műanyagburkolata töredezett ezeréves szutyok volt. A fegyvertisztításhoz használt kötények úsztak a fegyverolajban, stb. Állítólag van a katonaságnak rendes készlete is, de azt nem osztják ki a sorállománynak, csak háború esetén, hogy ne menjen tönkre... Ismét egy szép bizonyíték, hogy ez a katonaság így a honvédelem szempontjából teljesen felesleges.
<BR><BR>

A menetgyakorlathoz szép időt fogtunk ki: frankó nyárvégi napsütés, semmi izzasztó dögmeleg vagy jeges szél. Tálosi Rolanddal itt haverkodtam össze, mert elkezdtünk beszélgetni, és nagyon belemerültünk valami témába, nem is figyelve a többiekre. Mindkettőnk járása elég gyors volt, nekem a kerékpározással edzett hosszú lábaim, neki meg a komoly küzdősportos múltja miatt, így pár óra múlva azt vettük észre, hogy valahol elhagytuk a többieket, elhaladtunk az előttünk vonuló századok mellett, és 1-2 kilométerrel mögöttünk poroszkál az elméleti élszakasz... Mivel Roland helybeli volt, tudta hogy kb. hová is megyünk, így vállat vontunk, és mivel senki nem ordítozott utánunk, mentünk tovább. Délutánra elértük a Marcali-Bize műutat, ami a menetgyakorlat célpontja volt. Itt ácsorgott egy Uaz egy öregkatonával, várva az érkezőket. Pontosabban csak az Uaz állt a helyén, a sofőr nem számítva korai érkezésünkre elgyalogolt Bizére borért (ez utóbbi is szállóige volt Marcaliban). Így hát letelepedtünk, és vártunk. Több mint egy órát vertünk rá a századra, akik, habár ugyanazta az utat járták be, mégis sokkal fáradtabbak és porosabbak voltak nálunk. Vigyorogva vártam, hogy ezért most lecseszés vagy dicséret jár e, de egyiksem járt. A menet után megérkezett a lépésben haladó honvédségi mentőautó és egy teherkocsi is. Az előbbi az elájulókat, az utóbbi az út mellé erre-arra hivatkozva leülőket szedte össze. Természetesen az összes tiszt és öregkatona is a teherautón ücsörgött, volt aki egy zacskó frissen szedett gombát szorongatott. Ezért nem tünt fel, hogy Rolanddal előreszaladtunk, de az esti névsorolvasásig az sem tünt volna fel, ha beülünk a bizei kocsmába...
<BR><BR>

A végére hagytam a lövészetet, ami korántsem volt vicces vagy szórakoztató program. Először is, Józsa honvéd esküdözött, hogy mindenkit lelő, és ugyan tudtuk hogy minimális mennyiségű lőszert kapunk csak, azért senki nem akart ilyen hülyeség miatt golyót kapni a seggébe. Sokan, köztük magam is, életükben először gondolkoztak el azon, hogy itt most tényleg van rá esély, hogy meghaljunk. A tisztek slendriánsága és Józsa állapota együtt elég veszélyes kombinációt eredményezett. De tenni nem tehettünk semmit, így aztán felsorakoztunk a folyosón, felvettük a fegyvereket, én mindjárt kettőt, mert a lőteres gyerek fegyverét is ki kellett vinni valakinek, és mivel én voltam a legnagyobb darab, megnyertem. Ekkor a századszinten megjelent egy eddig ismeretlen tiszt, bizonyos Polacsek százados. Cingár, nyúlszáját bajusszal takargató, izgága figura volt, és úgy hírlett valami NATO-csereképzés ment az agyára. Ugyanis folyton és ok nélkül ordított, valamint igen nevetséges hülyeségekkel fárasztotta az állományt. Például ezen a szép napon az volt a belépője, hogy berontott a klozetba, kiparancsolta a lövészet előtt előrelátóan a dolgukat végzőket, majd nagy hangon elkezdett előadást tartani az AK-63D lövészfegyverről. 
<BR><BR>

Műszaki-harcászati adatokkal nem bonyolította a mondókáját, inkább afféle semmitmondó közhelyeket és frázisokat puffogtatott, hogy "Ez a fegyver a sárban is működik, a világ legjobb fegyvere", stb. Ezt a hallgatóság egyik része magától is tudta, a másik részét meg egyszerűen nem érdekelte. Monológját az ügyeletes asztalon levő telefon csöngése zavarta meg, amit felkapott az ügyeletse elől, belekiáltott hogy "Polacsek százados vagyok és befejeztük a beszélgetést!!!" majd folytatta a kőkemény szájtépést. Eddigi rövid katonai pályafutásunk alatt egyértelműen ő volt a legbolondabb tiszt, így aztán odafigyeltünk minden szavára. Elunva az előadást, éktelenül ordítva levezényelte és sorakoztatta a századot. Az öregek elmondásából kiderült, hogy azért pattog, mert most jött vissza a laktanyába a külföldi képzés után, és be akar mutatkozni a kopaszoknak. A bemutatkozás tökéletesen sikerült, ugyanis az épület előtti, szakadó esőben zajló sorakozó közepette megérkezett a feldúlt Balogh alezredes, és ordítva megkérdezte, hogy "Kálmán, hogy mered te nekem lecsapkodni a telefont, ha a századszintet hívom?!?!?!" Ő volt ugyansi a titokzatos telefonáló, akibe Sztrovacsek (ahogy Rejtő Jenő egyik regényhőse után a gyagya századost elneveztem) belefolytotta a szót... Innentől mindenki tudta, hogy Sztovacsek egy paprikajancsi, de szolgált még néhány kellemetlen meglepetéssel. Lövészetre menet például azzal büntette be a századot, hogy a lőtérre vezető normális út helyett egy szirszar erdei, traktorok által használt úton kellett mennünk. Sovány vígasz volt, hogy az egyik hatalmas tócsába ő is beleesett, mert közülünk is sokan jártak így, és lettek idejekorán csuromvizesek. Én a laffanást megúsztam, de ócsak sátorlapom semmit nem fogott meg az esővízből, ráadásul a két fegyverrel bajlódva nem is tudtam szárazon tartani magam. Pedig a lövészet egész napos produkció volt, és az időjárás csak romlott. Zápor, eső, szemerkélés váltogatta egymást, közben jeges szél fújt, és alacsony, fekete felhők fogták el a napsütést. Aznap egyáltalán nem is látszott a tiszta ég, csak felhők, eső és szél. Csuromvizesen értünk ki a lőtérre, ahol az öregek, akiket teherautóval vittek ki, már javában lődöztek. Nem igazán vették komolyan a dolgot, inkább a látványra mentek: a parancs ellenére egyben eresztették ki az egész tárat, az égbe küldték a nyomjelzőket, stb. A találatokat úgysem figyelte senki, beírták hogy megfelelt és kész. Nekünk azonban előbb rajokra bontva végig kellett mennünk a lövészet előtti oktatás lépésein. Vagyis egyenként végigjárni és minden kialakított helyen meghallgatni a képzés egy részletét. Ezek a lépcsőfokok egymásra épültek volna, a lövés elméletétől indulva a fegyver szerkezetén át a lövés közbeni szabályos testtartásokig, azonban a tiszt urak is kellemetlennek vélhették az időjárást, mert a csoportokat össze-vissza küldözgették az oktatási területek között, feláldozva ezzel a logikus sorrendet a minél hamarabbi befejezés oltárán. Én például először tartottam célra, aztán magyarázták a lövést mint fizikai folyamatot, és mindezek után a fegyver működését. A célratratást Sztrovacsek százados vezényelte. Kéjelegve parancsolta le a sátorlapot az emberekről, majd vigyázállást veszényelt, és megvárta hogy aki még nem ázott el, az behozhassa a lemaradást. Ezután belefektetett minket a sátorlapon időközben meggyűlt vízbe... Bravó Sztovacsek! Mire a lövéshez értem, iszonyúan fájt a fejem (persze enni sem kaptunk még), dideregtem, a kezem megállíthatatlanul remegett, és szinte képtelen voltam gondolkodni vagy normálisan beszélni. Azon voltam hogy kész, nem érdekel, itthagyom az egész díszes kompániát, ha nem képesek felfogni, hogy ezt így nem lehet csinálni. Végignéztem a többieket: az apró Gál Józsika szája szabályosan kék volt. Madarász Jani, Tardi Péter meg Tálosi Roland szótlanul, vacogva ácsorogtak. Melléjük húzódtam, nem beszéltünk csak léteztünk. Komolyan mondom, soha még annyira nyomorúságosan nem éreztem magam az életben, és azóta sem. Ez volt a mélypont, és talán ezért is írom le mindezt: mert nem gondolom hogy becsületes, fiatal, hasznos állampolgárokkal ezt kell tennie a magyar honvédségnek és a magyar államnak. Ráadásul céltalanul! Mindennek köze sem volt a különleges egységek speciális, átgondolt sokk-tréningjéhez. Ráadául ott mindeki önkéntes, és bármikor abbahagyhajta, ha úgy érzi nem bírja, vagy a dolog az egészségét veszélyezteti. Itt a nemtörődömség, az emberi aljasság és a katonaságra oly jellemző flegma közöny miatt szívtunk, és nem hiszem hogy ettől bárki edzettebb, erősebb vagy jobb katona lett volna. Magára lövésre nem is nagyon emlékszem. A fegyver iszonyú nagyot dörrent, majdnem kiugrott elgémberedett ujjaim közül, aztán még kétszer ugyanez. A két utóbbi lövésemmel eltaláltam a célt, az elsővel nem, de nem számított. Megfeleltem. A kézigránátdobásból néhány másik sráccal egyetemben kimaradtam, mert elfogyott a gránát. Vagy nem tudott számolni aki a gyakorlatot szervezte, vagy néhány gránátot elvittek haza emlékbe a katonák, de engem ez nem tudott érdekelni (egyébként a tiszteket sem). Végre kaptunk enni, langyos krumplifőzeléket fasirtal meg kenyérrel, és az sem érdekelt hogy az egész pillanatok alatt szétázott a szakadó esőben: befaltam a némileg meleg kosztot, és valamelyest magamhoz tértem tőle. Érdekességképpen: több sátor is fel volt verve a lőtéren, ezek alatt álltak az oktatást végző tisztek. Nekünk azonban sem az oktatás idejére, sem enni, sem egyáltalán nem volt szabad belépni a sátrak alá. Miért? Csak.
<BR><BR>

Visszafelé menet (természetesen a "rövidebb" erdei úton) szinte semmit nem éreztem. Egyfajta félájult állapotba kerültem a hidegtől, a nedvességtől, a járhatatlan úttól és a kimerültségtől. A századszintre érve elméletileg meg kellett volna tisztítani és le kellett volna adni a fegyvereket, de ekkorra a század olyan állapotba került, hogy semmi effélére nem lehetett rávenni. Bebotorkáltunk a körletbe, lefejtettük magunkról a vizes ruhát, felrángattunk valami szárazat és elfeküdtünk. A fegyverek szanaszét hevertek az ágyak mellett, vagy a folyosón. A körlet azonban jéghideg volt, mert nem volt fűtőolaj. Kulcsár Tibi, érezve a felelőségét az állomány iránt, elment és szerzett (lopott) gázolajat a pentagonból. Le is bukott vele, de nem érdekelte Fullajtár őrnagy "nyomozása", aki éppen a WC-ben tartózkodott, amikor Kulcsár bemászott az ablakon olajért. Éktelen patália tört ki a századszinten, amikor a tiszt urak hazakocsikázva, átöltözve megjelentek, és meglátták a szétszórt fegyvereket, a fekvő embereket nomeg a lopott gázolajat. Akkor bírták felfogni, hogy esetleg nem hisztizni kéne, hanem a saját hülyeségük folytán fellépett életveszélyes helyzetet kezelni, amikor előkerült az első tüdőgyulladásos, lázasan félrebeszélő embert az egyik köletből. Hirtelen abbamaradt az orditozás, két öregkatona szó nélkül összeszedte a szanaszét szórt fegyvereket, és a fegyverszám alapján visszatette a helyére. A tizenöt legsúlyosabb állapotban levő embert felvitték a gyengélkedőre, a többieknek rendkívüli pihenőt rendeltek el, valamint nagykegyesen juttattak minden körletnek gázolajat a parancsnoki épületben levő tartalékból (ugyanis a parancsnokok irodáit mind külön-külön tudták fűteni, de a négy körletbe már nem jutott fűtőanyag. Érdekes.) A fényűzés odáig terjedt, hogy a vacsorát is felhozták a századszintre. Gyógyszert, teát, ilyesmit azt nem kaptunk, mert ahhoz ki kellett volna nyitni pár raktárat, de az azokért felelős emberek már otthon voltak, és ilyen csekélységek miatt, mint egy rakás beteg ember, mégsem zavarhatták őket...
<BR><BR>

Egyetlen délutánunk és egy éjszakánk volt, hogy kiheverjük a dolgot, mert másnap hajnalban megint reggeli tornával kezdődött a nap, vagyis rohangászással meg fekvőtámasszal a hidegben. Nem mondhatom, hogy sikerült teljesen felgyógyulnom, sőt a mai napig, ha megfázom elő-előjön az a mély, randa köhögés, ami olyan érzés mintha a tüdőm akarna kiszakadni, és amit a lövészet után tapasztaltam először, de mi ez ahhoz képest, hogy szolgálhattam a hazámat...!
<BR><BR>

Lassacskán a vége felé járt a kiképzésünk, és kezdtem ráébredni, hogy miféle laktanya is ez a Marcali. Három hatalmas legénységi kaszárnyájából az egyiknek a negyedérészét töltötte meg a kiképzőszázad és az őrszázad. Irdatlan területének csupán töredéke volt használatban: a pentagon (parancsnoki épület), a kutyaház (őrszoba), egyetlen kapu a sok közül, az éhezde (étkezde), és a hírközpont. A roppant telephelyen és üzemanyagraktárban csupán egy-két katona lézengett szolgálat címén. Az előbbi a műszaki kannibalizmus melegágyának, az utóbbi pedig a benzinlopás mekkájának számított. Az a hír járta, hogy egy leszerelő benzinrakrárosnak minimum egy használt kocsi árát illik "összeszivattyúzni" szolgálati ideje alatt. Ez az összefüggés a századszint ruharaktárosára hifitoronnyal volt behelyettesíthető. Pontos számszerű adatokkal nem tudok szolgálni a kérdésben, de az tény, hogy kimenő alkalmával mindig megcsodálhattuk a városban lézengő, a sajátunknál fényévekkel jobb minőségű gyakorlóruhát viselő civil jómunkásemberek tömegét, valamint a laktanyakerítés mellett elszáradt fűfoltok jelezte üzemanyagáttöltési pontokat. Utóbbiak közül egyértelműen az u.n. "Barátság kőolajvezeték" volt a legötletesebb: valaki rájött, hogy macera a marmonkannákat átemelgetni a szögesdrót felett, így aztán lefektetett egy megfelelő tömlőt a kerítés alatti esővízkivezető árokba, és amikor a túloldalon megjelent a "tankolni" vágyó vásárló, csak beöntötte a tömlőbe a megbeszélt mennyiséget, amit a túloldalon tölcsér segítségével, az alacsonyabban fekvő árokban állva könnyedén újra kannába (hordóba) töltöttek. Az őrség nem zavarta a gyümölcsöző üzleti tranzakciókat, mert az inkriminált hely mellett pár méterre álló őrtoronyban meghibásodott a fűtőtest, így ide egyszerűen nem állítottak őrt. Ez a szokás érdekes módon a meleg idő beköszöntével sem változott meg. A fűtőtest megjavítására sem került sor, egyrészt anyagi (!!!) okokból, másrészt pedig mert állítólag régebben a hasonló kísérletek után a fűtőtest mindig varázslatos gyorsasággal újra elromlott. Magam nem csodálkoztam ezen: az őrséget adó alakulatnak elemi érdeke, hogy minél kevesebb felállított őr legyen – lévén minden megspórolt ember egy újabb ember aki kimaradásra vagy eltávozásra mehet. A mindenkori üzemanyagraktárosnak erős anyagi érdeke fűződött a berendezés működésképtelenné tételéhez, így aztán mindig volt egy őr, aki némi ellenszolgáltatásért egy darab dróttal vagy a "kanálgép"-nek nevezett evőalkalmatossággal tönkretette az amúgyis hihetetlenül régi és ócska villanyfűtést. Az ellenszolgáltatással egyébként nem az őr öntudatos, a honvédség vagyonát féltő aggályait kellett legyőzni, hanem abbéli félelmét, hogy egyszer végeszakad ennek az egész cirkusznak, és valamelyik tiszt elrendeli, hogy a hideg őrtoronyba is állítsanak bobit...
<BR><BR>

Jah és a tiszturak: róluk is kiderült egy s más. Először is, hogy hihetetlenül sokan vannak a minimális létszámú sorállományhoz képest. Aztán meg, hogy szinte mindannyian három csillagot viselnek. Ez utóbbi talán némi magyarázatra szorul. A ranglétra rendszere úgy működik, hogy adott típusú rendfokozatból (pl. tisztes, tiszthelyettes, tiszt) három különböző szint létezik, pl. tiszthelyettesből őrmester, törzsőrmester, főtörzsőrmester. A rendfokozat típusát az egyén végzettsége, míg az ezen belüli szintjét a szolgálati ideje határozza meg. A következő típusba csak magasabb fokú végzettség megszerzésével lehet átlépni. Vagyis, aki egy bizonyos végzettséggel kerül a seregbe, és ott van sok-sok ideig, de nem képes magát továbbképezni, többnyire annak van három csillagja. Főleg igaz ez az idősebb korosztályba tartozókra. Nos, Marcaliban szinte minden tiszthelyettes főtörzsőrmester és minden tiszt százados volt. Ez egyébként kb. a 8 általános illetve az érettségi szintjét jelenti. Koruknál fogva érthető volt a dolog: mindannyian a kommunizmusban lettek hivatásosak, és abban az időben a munkás-paraszt származás sokkal többet nyomott a latba, mint holmi végzettség. Véleményem szerint ezért kering annyi történet ostoba tiszthelyettesekről... Az is kiderült, hogy miért kizárólag ilyen emberek vannak körülöttünk: Marcali ugyanis afféle "alvó alakulat" volt. A tehetéges, hozzáértő tiszteket rég áthelyezték más, még úgy-ahogy működő egységekhez, akik pedig ittmaradtak gyakorlatilag megpróbálták kihúzni elbocsájtás nélkül a nyugdíjig. Már jócskán öregkatona voltam, amikor megjött a laktanya közeli, végleges bezárásának híre. Látni kellett volna, hogy ez a rengeteg töltelékember milyen komikus igyekezettel, görcsölve próbált korkedvezményes nyugdíjba vonulni...
Mi újoncok azonban a kiképzés (és a tüdőgyulladás) vége felé egyáltalán nem vonultunk nyugdíjba, hanem megkezdtük az u.n. "szakalapozó" kiképzést. Ez arra hivatott, hogy a katonát felkészítse az általa majdan ellátandó szolgálati teendőkre. A többség őrségfelkészítésre járt, a szerencsés kevesek különböző raktárakba, a konyhára, a javítóműhelybe vagy a hírközpontba. Én, harmadmagammal erre az utóbbi helyre voltam "tervezve", a végzettségem alapján. A másik két kopasz Biczó Tamás és Tardi Peti voltak. Az előbbi géptávírósnak, az utóbbi laktanyapostásnak lett szánva, rám pedig a morze illetve a sorállományú csapathírközpont-parancsnoki teendők vártak. Valójában mindhárman punccsal kerültünk ide, bár nekem véletlenül ez volt a végezettségem is. Volt viszont egy srác az őrszázadban, aki telefonszerelő volt, és logikus volt hogy hírközpontos legyen, de nem lett. Mondjuk nem bántam, mert különösebben nem csíptem. Péterrel hamar összehaverkodtunk, Biczó elvtárs viszont valahogy nehezen illett a képbe. Azt hiszem háztartási gépszerelő volt a szakmája, így nagy nehezen megértette azokat az alapfogásokat, amikkel nap mint nap kezelni kellett a telefonközpontot (vagyis ide-oda kapcsolgatni a hívásokat), és végül a fejébe verték a géptávírózást is, de ezen kívül nehéz volt bármi újdonságról beszélni vele. A foci érdekelte meg a szimszon motorja... Végül aztán kölcsönösen nem cseszegettük egymást, de ebben merült ki a kapcsolatunk. Eleinte próbált csatlakozni Péterrel meg időnként pár másik haverral folytatott nagy, unaloműző traccspartijainkhoz, de nem nagyon tudta felvenni a fonalat. Ez láthatólag zavarta, olyannyira hogy egyszer még hülye "önbizalom-növelő szakkönyveket" is elkezdett behurcolni a laktanyába, de hamar nevetség tárgya lett velük. Mindenesetre bajom nem volt vele, de az pl. eléggé idegesített, amikor nem értette a Holló színház egyetlen poénját sem, amin mi halálra röhögtük magunkat...
<BR><BR>

A három öregkatona közül, akik a hírközpontban voltak, kettőt már felületesen ismertem, Szabó Gyula egy nagydarab, dagadt és kissé harsány egyén illetve Fonódi Józsi az egyszerűnek mondható, cingár srác civilben apu munkatársai voltak a MATÁV-nál. A harmadik Szokol Roland, egy marcali gyerek volt. Végülis ki lehetett velük jönni, persze főként azért mert ezt a helyet nekik is ugyanaz intézte, aki nekem, meg a civil életből való ismeretség sem volt hátrány. Szabó Gyula időnként érdekes dolgokat művelt, főleg mikor szerelmi bánat kínozta (volt a városban egy nő, aki jól megszivatta, lehúzta pénzel, aztán dobta), de nagyjából és egészében véve elvoltunk velük. A hírközpont hivatásos parancsnoka Horváth főtörzs volt, egy alacsony, az alkoholizmusba látványosan beleöregedett emberke, aki azért viselt nagy bajuszt, mert nem nagyon volt foga, és ezzel leplezte hiányosságát. Általában egész nap az irodájában ült, sőt enni még be is zárkózott (ilyenkor senkinek sem volt elérhető, és kihallatszott a turmixgép hangja), vagy a laktanyában hasonszőrű cimboráit látogatgatta. Ez a módszer egyébként sok hivatásosra volt jellemző: tudták hogy a dolgok mennek nélkülük is, és egész napjukat azzal töltötték, hogy járkáltak, mindenhol beszélgettek egy-egy órácskát, ha volt bor akkor borozgattak, aztán szépen hazamentek. Nem haragudtunk az öreg Mormogi főtörzsre (bajusz ide vagy oda, a száját sem szerette kinyitni) mindezért, mert amíg minden rendesen ment a központban, azt tehettünk tőle amit csak akartunk.
<BR><BR>

Visszatérve a szakalapozó kiképzésünkre, ez abból állt, hogy pár percben elmesélték az öregek, mi a napi munka a hírközpontban, leírtunk pár dolgot (én pl. kaptam morse ABC-t), aztán kitakarítottuk nekik az egész hírközpontot, és végül megfürödhettünk meleg vízben, mert itt ez a luxus biztosított volt! 
<BR><BR>

<B>Hírközpont - kopaszon és öregen</B>
<BR><BR>

A hírközpont afféle kis állam volt az államban, ezért is örültünk annyira, amikor a kiképzés végeztével leköltözhettünk. Elvileg a titkos anyagok miatt rajtunk kívül más nem léphetett be ide, amiről egy rács is gondoskodott. Ehhez csak nekünk, Mormogi főtörzsnek meg Halmosi őrnagynak, a dandár hírfőnöknek volt kulcsa. Más tiszt nem nagyon jöhetett be, csak ha beengedtük (kivéve talán az Ütit), és ez már tőlünk függött... A rendszer óriási előnye volt, hogy délután illetve hétvégén, amikor a főtörzs és Halmosi jól megérdemelt pihenését töltötte, szinte senki nem tudott "rajtunk ütni", vagyis alhattunk, ehettünk, tévézhettünk vagy bármit tehettünk. Ha bárki jött, egyszerűen nem engedtük be, ha meg az Üti volt, bőven volt idő a "nyomok" eltüntetésére. Arra mindig ügyeltünk, hogy legalább egyvalaki egyenruhában legyen – ő volt az ajtónyitó ember. A többiek, ha valamiért nagyon botrányosan néztek ki, a klozetbe még mindig beszaladhattak... Egyszóval kánaán volt ez, saját hűtővel, tévével, külön körlettel, meleg vízzel és mindennemű más szolgálat alóli alanyi mentességgel. Ráadásul a telefonálás és a levélhez jutás is csak rajtunk keresztül volt lehetséges, így mármár az írnokéhoz mérhető hatalomhoz jutottunk. Így szívott be egy Kovács Gábor nevezetű, elálló fülű félcigány gyerek, aki egyszer, -gondolom passióból- megígérte nekem a kiképzőn, hogy "agyon leszek verve". A kiskancsó éppen telephelyügyeletes volt, és Biczó (akivel nem volt afférja) kapcsolta neki a nője városi hívását, ami elméletileg tilos volt. Amikor meghallottam, hogy mi az ábra, rohantam a rendezőbe, és kihúztam a telephely biztosítékát. Persze megszakadt a vonal. Kovács honvéd veszett sebességgel érkezett a hírközponthoz, hogy beszéljen Biczóval. Azonban én nyitottam ajtót. Látni kellett volna, amikor felismert, rájött hogy mi a szitu, majd elővette a cigányokra jellemző maximálisan behízelgő vigyort, és mintha anno semmi sem történt volna köztünk, elkezdte mondani, hogy de hát a barátnője, meg hogy milyen szerelmes, meg stb. Közöltem, hogy abszolute megértem, csak hát én, mint az életéért remegő halálraítélt nem tudok uralkodni az idegeimen, és megesik hogy szétbontom a vonalat. Nem értette. Emlékeztettem, hogy ő ígérte meg hogy agyon leszek verve. Erre megint elvigyorodott, és elkezdte mondani, hogy az nem volt komoly, csak fogadásból csinálta. Én is elvigyorodtam, hozzávágtam a kezemben tartott biztosítékot, közöltem hogy "Veszettél Amigo!" és becsaptam az ajtót... Pár hét múlva Tardi Peti szótlanul nyújtott át négy-öt levelet, amit Kovács honvéd nője írt a telefonos kapcsolat megszakadása után. A derék lapátfülü azonban nem tudott rájuk válaszolni, lévén Peti nem kézbesítette őket. Úgy döntöttem, nem érdemes ilyesmivel terhelni a telephely dicső ügyeletesének amúgyis zsúfolt programját, így a felbontás nélküli megsemmisítés mellett döntöttem. Péternek volt egy erre a célra rendszeresített fémdoboza (ugyanis neki is volt pár ősellensége még a kiképzőről), így hamarosan a lángok martalékává váltak a lángolóan szerelmes sorok. Visszagondolva lehet hogy szemét voltam, de lehet hogy megmentettem a kis patkány életét, mert a mai világban bizony nem életbiztosítás valakihez csak úgy odamenni, és bejelenteni neki, hogy agyon lesz verve. És ha maffiózó? És ha leendő hírközpontos? Kovács alhonvéd tanult a dologból, sőt a kantinban jelenlétemben kihírdette, hogy "azt ő akkor nem is gondolta komolyan", és csak vigyorgott – vigyorgott azzal az ocsmány cigány vigyorával. Azért tartottam túlzásnak ezt az egészet a részéről, mert marcali volt, a nőjével egyetemben, tehát hetente egyszer-kétszer kimaradáson biztosan találkoztak...
<BR><BR>

Azt lehet mondani, hogy a hírközponttal "megfogtuk az isten lábát" a laktanyában, mert rajtunk kívül mindeki más a hírhedt őrszázad-szinten volt kénytelen lakni. Kizárólag nekünk volt saját körletünk, meg Istvándinak a kajaraktárban, de ő öntevékenyen rendezte az egyik üres salgó polcon, hogy ne kelljen az őrkutyákkal együtt aludnia. Odafent, azt mondják, voltak cifra dolgok, de a legrosszabb a folytonos szolgálat volt, amiből sajnos a hírközpontnak is kijutott. A katona ugyanis nem azért van egy évig bezárva a laktanyába, mert ennyi ideig tart a kikiépzése! Koránt sem. A kiképzés csak töredéke a teljes időnek. A fennmaradó rész pedig a laktanya fenntartására szolgáló tevékenységgel, úgymint: őrködéssel, takarítással, gazolással, kapuszolgálattal, telephelyügyelettel, krumplihámozással, disznóetetéssel (!), készenléttel és hasonó nyalánkságokkal megy el. Vagyis "harcolni" a fent részletezett "kiképzés" során kellett volna megtanulni, a többi 10-11 hónap arról szólt, hogy őrizzük, etessük, ruházzuk és egyáltalán fenntartsuk az egész szervezetet. Elég értelmetlennek és öncélúnak tűnik, ugye? Nemúgy a tisztek szemében! Sokszor éreztem azt, hogy Marcaliba csak azért visznek sorkatonákat, hogy valaki takarítson a tiszt urak után, pucolja a klotyójukat, vigyázzon hogy el ne lopják őket vagy az egész laktanyát, illetve hogy meghallgassa az ordítozásukat, ha éppen az jön rájuk. Biztosan olcsóbb lett volna pár takarítónőt meg biztonsági őrt felvenni, mint ennyi embert ott rohasztani egy évig... Ráadásul ezek az emberek (mi) bosszúból amit lehetett mindent tönkeretettek vagy elloptak – talán ezért olyan lepukkant minden odabent, és ezért nem áldoznak pénzt a felújításra – felesleges lenne...
<BR><BR>

Kopaszságom nagyrészt azzal telt, hogy kapkodtam fel a telefonokat, kapcsolgattam a kért számokat, és hajkurásztam a tiszteket. Az utóbbi két okból is elkerülhetetlen volt: egyrészt, mint fejlebb említettem, szokásuk volt egész nap "kolbászolni" a laktanyában, így amikor telefonon keresték őket, soha nem voltak a helyükön, és kénytelen voltam körbetelefonálni, hogy merre is járnak. A legtöbb hívó fel tudta fogni bizonyos idő után, hogy lehetetlenség előkeríteni a keresett személyt, mások (főleg a feleségek) azonban nem jutottak el idáig, és állandóan ezzel nyaggattak minket. Ah, óriási szükség lett volna a ma már elterjedt mobiltelefonokra... Azért is jól jött volna, ha mindenkinek van mobilja, mert akkor kifelé sem rajtunk keresztül telefonáltak volna. Ez engem különösebben nem zavart, de a honvédség csórósága folytán percre pontosan követni kellett, ki mennyit szövegel, majd kiszámítani a díjat és havonta egyszer behajtani az illető tiszteken. Ez igen macerás dolog volt, de mivel én voltam a kopaszok közül Szabó Gyula, a parancsnok kijelölt utódja, sajnos rám maradt. A normálisabb tisztekkel nem volt baj: havonta egyszer eljöttek, kifizették azt a párszáz forintot, amit beszéltek, és ennyi. A gond a notórius nemfizetőkkel, feledékenyekkel, hebehurgyákkal és smucigokkal volt. Sajnos ők voltak többségben. Szabályosan vadásztam rájuk (ők meg menekültek előlem), ha elkaptam őket, behazudták hogy nincs náluk pénz, vagy elkezdtek kekeckedni, hogy nem is beszéltek annyit. Ilyekor következett az állomásnapló alapján a tettes szembesítése az általa felhalmozott adóssággal. A legbunkóbbak erre bejelentették, hogy "fele szolgálati beszélgetés volt!" Ezzel az volt a baj, hogy előre kellett volna jelezni, és a szolgálati jegyet a főnökükkel aláíratni. Az ilyen emberek büntetése az volt, hogy egy idő után egyszerűen nem kaptak városi vonalat: közöltük, hogy mind foglalt, és passz. Mehettek a francba. Egy-egy ember telefonálási szokásai alapjá elég jó következtetéseket lehet levonni a magánéletével kapcsolatban. Ki kell jelentenem, hogy a laktanya szinte valamennyi tisztje igen rossz házasságban élt, és legtöbbjüknek még az asszony mellett tartott nője is eléggé zűrösnek számított! Na persze megérdemlik... Kedves eset volt, amikor az üzemanyagraktáros zászlós (az a balek, akinek az orra elől a katonák sok-sok ezer liter gázolajat szivattyúztak ki a laktanyából) "barátilag" megjegyezte, hogy "legyek kedvesebb" a telefonálókkal, mert "olyan unott" a hangom a telefonban. Azt is hozzátette, hogy a kis barátnője reklamált nála ezügyben... Hosszasan ecsetelte, hogy majd ha leszerelek, és elmegyek dolgozni, milyen jó lesz, ha már "tudok figyelni rá" hogy milyen a hangom a telefonban. Kénytelen voltam elrontani a jókedvét, és elárultam hogy azért unott a hangom a telefonban mert iszonyatosan unom, hogy feleslegesen itt kell töltenem az időmet, emellett nem szándékszom a civil életben telefonoskisasszonyként dolgozni. Nem nagyon tetszett neki a dolog, de nem érdekelt: ő volt az az ember, akinek a legtöbb, sokmillós (akkor még nem milliárdokban számoltak) hiánya volt a laktanyában, úgyhogy nem igazán mert ugrálni. Azért Mormogi főtörzsnél is felnyomott a dologgal, de neki meg azért nem volt erkölcsi alakpja lecseszni, mert mormogását közmondásosan nem lehetett megérteni, ha telefonált... A számla kiegyenlítése címén egyszer a zászlós úr kis barátnőjét nyájasan odakapcsolatam a zászlós úr lakására – beszélgessenek egy kicsit a zászlós úr feleségével...
<BR><BR>

A monoton szolgálat és telefonkapcsolgatás nameg a szokásos takarítás annyira elvette az összes időnket, hogy habár átkozottul nem akartak telni a napok, túlzottan sok emlék mégsem maradt erről az időszakról. A kevés közül az egyik kedvencem az öregek nagy beparázás volt. Eltávról jöttem vissza, amikor az összes öreget (!) talpig katonaruhában (a központban szokásos civil boxeralsó+póló viselet helyett)  találtam a kezelőben egy szolgálati szabályzatot (!!!) lapozgatva! Döbbenetes látvány volt, mitagadás kissé meg is ijedtem, hogy vénségükre mi késztetheti őket a köztudottan agyzsibbasztó szabályzat tanulmányozására... Ez a piros könyvecske általában csak baráti verekedésekkor szokott előkerülni, vagy ha valaki meg akart szivetni valakit a szabályzat egy senki által be nem tartott pontja alapján. Most azonban Szabó Gyula vizsgáztatta Szokolt és Fonódit! Ilyen kérdések röpködtek, hogy "Hogy tisztelegsz, ha mozgólépcsőn felfelé menet találkozol szembe közlekedő elöljáróval, de mindkét kezed foglalt? És lefele?". Végül megtudtam, hogy nagy skandallum történt: az egyik öreg sapkában ment be az Balogh alezredes irodájába! Ez eddig sosem volt baj, de Baloghnak hirtelen eszébe jutott, hogy ez voltaképpen tilos, és lecseszte a jóembert. Az meg ijedtében lekapta a sapkáját, és anélkül tisztelgett. Ez csak olaj volt a tűzre, mert sapka nélkül nem tisztelgünk, csak fővetéssel a szabályzat szerint. (Miért? Csak.) Az öregkatonát égre-földre lecseszték, parancsnokát behivatták, helybetopit és folytoncsellót kapott, meg hasonlók. A katasztrófa betetőzése az volt, hogy Vida zászlós, aki történetesen nem bírta a lebaszott katona szintén lebaszott parancsnokát, röhögve felment a századszintre, és az ott lebzselő 6-8 öregnek a térdét csapkodva előadta, hogy mekkora marha volt a gyerek, mert sapkában ment be a Baloghoz. A katonák csak nézték, aztán az egyik kibökte: "Miért, én is úgy szoktam..." Vidának rögtön lehervadt a jókedve. Leordította a hajukat, hogy "Nem igaz, hogy ti is ilyen hülyék vagytok, most azonnal minden öreg nekiáll tanulni a szabályzatból a tisztelgéseket, mert kikérdezem!!!" – azzal elrohant a városba berúgni. Így aztán a teljes öregállomány három napig mást sem csinált, csak tanult, szituációs gyakorlatokat (!!!) tartott, hogy mikor hogy kell tisztelegni... Persze ez az idő a legtöbbjének nem volt elég, és belezavarodtak Vida kérdéseibe – de a közeli leszerelés miatt már nem nagyon lehetett velük mit kezdeni. 
<BR><BR>

Szintén izgalmas eset volt, amikor, szilveszterre való tekintettel néhány észlény öregkatona kitalálta, hogy füstgránátot fognak lopni tűzijáték céljából. Azon ne akadjunk fel, hogy a színes füstöt fejlesztő eszköz alkalmazása szilveszter éjszakáján, vagyis sötétben nem produkál különösebb látványosságot, és hogy erre a célra szintén rendszeresített jelzőrakéta lett volna ideális: füstgránátot akartak lopni tüzijátéknak és passz. A döntést tett követte: a "buliban" résztvevő öregek, tisztesük vezetésével szerveztek egy "őrjáratot" kizárólag a saját részvételükkel az éjszakai őrség ideje alatt, és feltörték a füstgránátok tárolására is szolgáló raktár ősöreg, péppé rothadt ajtaját. Magukhoz vettek egy láda füstgránátot, majd távoztak... És pár méter menekülés után rájöttek, hogy nincs hová rejteni a szajrét, ugyanis erre nem is gondoltak a "tervezés" fázisában! Az őrszobára vagy a körletbe a kopaszok miatt nem vihették, így arra a "zseniális" elhatározásra jutottak, hogy a sernevál-ban (sertés nevelő állomáson, vagyis a disznótelepen) rejtik el a cuccot. A serneválba köztudottan minimális szellemi potenciállal megáldott embereket tettek, és az átható bűz miatt a tisztek is kerülték a környéket, így az ötlet akár jónak is tekinthető. A "rablózsenik" ott követték el a hibát, hogy megvesztegetés helyett megpróbálták megfélelmlíteni a sernevál-állományt, vagyis az öreg és a kopasz kondást. Azt mondták nekik, hogy "atombombák" (!!!!) vannak a ládában, és kerüljék el messzire a környékét is, illetve senkinek ne szóljanak róla, még a tiszteknek sem, mert hadititok a fegyverek jelenléte. Az egyik tizedes mindezt parancsba adta a két rémült sertésgondozónak, majd a ládát az egyik, széna tárolására használt fészerben, a takarmány alá rejtették. Ezzel a tettesek elsomfordáltak, és azt tervezgették, hogy majd egyenként hazalopkodják a harminc darab gránátot a szilveszterig hátralevő kb. két hétben, és jó pénzért árulják majd odahaza. A számításba megint hiba csúszott! 
<BR><BR>

Fullajtár őrnagy, a nyomozótiszt "forró nyomon" indult el a feltört raktárajtótól a sáros úton a serneválig vezető lábnyomok mentén, ugyanis katona létükre (és "remek" kiképzésük ellenére) hőseink igen tájékozatlanok voltak az álcázás területén, vagyis nem volt annyi eszük hogy az út menti fűben közlekedjenek rakományukkal, vagy ne nyílegyenesen menjenek a tervezett rejtekhely felé. A sernevál lebetonozott területén azonban megszakadtak a nyomok, a két halálosan rémült kondáslegényből pedig semmit nem lehetett kihúzni az üggyel kapcsolatban, így a nyomozás holtpontra jutott. Mégsem lett az ügyből az évszázad legzseniálisabb rablása, történt ugyanis, hogy fogytán volt a széna a serneválban, így elérkezett az a pillanat, amikor sehol másutt nem maradt egy szál sem, csak az inkriminált fészerben. A serenvál állományt viszont nem lehetett rávenni hogy akár csak a közelébe menjenek az ideiglenesen atomfegyver-silóvá avanzsált objektumnak, és arra sem voltak hajlandóak felelni, hogy miért rettegnek annyira ettől a rozzant kutricától? Végül Balogh százados, a hadtápfőnök megunta az érthetetlen húzódozást, és maga ment be, hogy megtudja mi áll a titokzatos jelenség hátterében. Rögtön bele is rúgott a bejárathoz közel, a szalma alatt heverő ládába. Erre a két magasan képzett sernevál-vitéz kapta magát, és elkezdett rohanni, hogy minél messzebb legyenek, amikor a harminc atombomba egyszerre felrobban. Valahol a laktanya túlsó végében, a biciklitárolónál sikerült őket sarokba szorítani, és az érkező Fullajtár őrnagy mindjárt rögtön le is csapott rájuk, hogy megtudja, ki áll a példátlan rablás hátterében. Rákérdezett, hogy ki helyezte a szalma alá a ládát. Hakl honvéd, a serneválos kopasz rettegve közölte, hogy parancsuk van, aminek értelmében nem beszélhetnek. Erre a nyomozótiszt keresztkérdéssel vágott vissza: ki adta a parancsot? Hakl honvéd rávágta, hogy a Mácsár tizedes, és innentől villámgyorsan fel lett göngyölítve a bűnbanda: megnézték a kérdéses nap őrségét, és csodák csodája, Mácsár volt az őrparancsnok, valamint büntársainak neve is ott sorakozott a szolgálati naplóban...
<BR><BR>

Meg kell hogy mondjam, az érintettek példás büntetést kaptak: összehívták és felsorakoztatták a laktanya valamennyi (ráérő) sorkatonját, majd (képzeletbeli lassú dobpergés mellett) Giber alezredes odalépett a szemben felsorakoztatott bűnösök elé, hogy lefokozza közülük a tiszteseket. Először is megpróbálta letépni a nála két fejjel magasabb, megszeppent Mácsár sípzsinórját. A vastag, fonott paszomány azonban nem engedett. Ezredparancsnokunk, akaratos ember lévén rángatni kezdte, aminek az lett a vége, hogy Mácsár lefokozandó tizedes végül majdnem letérdelt, de a művelet csak nem akart sikerülni. Végül Giber felordított, hogy adjanak egy kést! Az alázatos Mácsár erre előrántotta a kanálgépét, és előhúzta belőle az ebéd nyomait viselő, zsíros "hadtápszuronyát". Sokan már itt fuldokoltak a röhögéstől, pedig volt volt még ekkor a gallérokról zsíros késsel lefeszegetni próbált műanyag csillagok okozta derültség...  Szerencsére csak három tisztes keveredett bele a dologba, különben talán még most is ott néznénk Giber szerencsétlenkedését. A slusszpoén az volt, hogy pár nap alatt kiderült: eredetileg pont annyi tisztes volt előléptetve, akik éppen ki tudták adni az őrparancsnoki és felvezető váltásokat, és csak ők rendelkeztek a szükséges szakvizsgákkal, így nem volt más megoldás: szép csendben "rehabilitálták" a három vétkest. Érthetetlen módon a serneválosok tömegpusztító fegyverekkel kapcsolatos (hiányos) tudását viszont senki nem érezte kötelességének fejleszteni, ellenben sokat szivatták őket különféle atombombás poénokkal...
<BR><BR>

A fentiekhez tartozik, hogy ez volt az egyetlen eset, amikor Fullajtár őrnagynak sikerült valami nyomozati eredményt felmutatnia. Fufu, ahogy a többi tiszt hívta, idősebb, dagadt tiszt volt, érthetetlen hadarással és gyakori rosszindulat-kitörésekkel, amiket nyilván gyenge nyomozói eredményei indukáltak. 
"Képességeit" azzal is próbálta fejlettebnek feltüntetni, hogy azt híresztelte, megoldott az "olajügyet"! Itt most nem a belpolitikai botrányt kirobbantó olajszőkítésre kell gondolni, hanem a laktanya üzemanyagkészletének folyamatos, veszedelmes ütemű apadására. A kiképzésnél említettem, hogy Kulcsár Tibi elment a parancsnoki épületbe fűtőolajat lopni, és lebukott. Fufu ezt úgy adta elő, hogy "kinyomozta" ki a tolvaj. Azt már elfelejtette elmesélni, hogy mindez úgy sikerült, hogy éppen a piszoárt használta az olajtárolásra is szolgáló parancsnoki vécében, amikor Kulcsár őrvezető a piszoár feletti szellőzőablakon préselte befelé magát, abban a hitben, hogy mivel nem ég a villany, éppen üres a klozet. Azonban a villany azért nem égett, mert üzemképtelen volt, és a sötétben nem sok híja volt hogy Kulcsár rálépjen Fufu farkára... Íme egy helyzet, ahol nyilvánvaló hátrányt jelent a nagyméretű hímtag!
<BR><BR>

Szerencsére sosem tudtam meg mekkora a derék őrnagy büszkesége, egy másik testrészének mérete miatt azonban egyszer kishíján bajba kerültem. Úgy esett, hogy valamiért be akartam szaladni a konyhára Tálosi Rolihoz, méghozzá a hátsó, gazdasági bejáraton. Balszerencsémre nem cimborámat, hanem Fufut sikerült "kifognom" a konyha mögötti zegzugos folyosókon, amint épp a buktaszállítmányt "ellenőrizte", vagyis dézsmálta. Mikor szembefordult velem, és azonnal elkezdte céklavörös fejjel előadott áriái egyikét ami a "Konyhábantilosilletéktelennektartózkodni" problémakörre épült, gondoltam végighallgatom, aztán lelépek. Azonban megláttam, hogy tiszta lekvár a képe, és amúgyis zavartak a képembe röpködő buktadarabkák, úgyhogy lehajtottam a fejem, és a bevett módszerrel (ami a szép számmal megtalálható büdösszájú tisztek esetében is használatos volt) elkezdtem az őrnagy úr bakancsát bámulni, hogy el ne röhögjem magam. Csakhogy észre kellett vennem, hogy Fufu, bölömbérfejű hústorony létére 38-as bakancsot hord! Kb. úgy nézett ki, mint egy túlméretezett kertitörpe röhejesen apró csizmákkal és óriási, vörösre pingált fejjel. Őszinte leszek: nem bírtam tovább, és megfutamodtam! Egyszerűen hátat fordítottam és nagy csattogással elrohantam, kimenekültem a konyhából, hogy végre kiröhöghessem magam ezen a bohócon. Azt mondják, viharos távozásomat látva Fufuba belefagyott a bukta...
<BR><BR>

Lassan közeledett a január vége, és vele az öregek leszerelése. Mi kopaszok is vártuk ezt, lévén onnantól a magunk urai leszünk, és nemsokára megérkeznek a mi kopaszaink is... Azonban közbejött pár apróság. Először is, valami észlény kitalálta, hogy a postát ne a hírközpontban, hanem a századszinten legyen elhelyezve. Ez alapjábanvéve nem változtatta meg a körülményeket, amíg az öregek ottvoltak: hétvégén két ember volt bent (én Fonódival, Biczó Szabó Gyulával), a másik kettő otthon. Csakhogy az öregek leszerelése, és a kopaszok bevonulása valamint kiképzése közötti kb. két hónapban így csak két ember van a központban, és mivel ez a minimális létszám, mindkettőnek folyamatosan ott kell lennie, még étkezni is csak felváltva és sietve járhatnak! Persze ez nem érdekelte a tiszteket. Az sem, hogy januárban elkezdett esni a hó, és csak esett-esett... És volt egy olyan hülyeség, hogy a hírközpontnak nemcsak a bejárattól, hanem az adótorony bejáratától is el kell takarítania a havat. Ráadásul a hideg miatt naponta be kellett indítani az udvaron levő, utánfutóra szerelt aggregátort, hogy biztosan elinduljon ha áramkimaradás van. Az ehhez tartozó két traktorakkumulátort pedig bent kellett tartani a melegen, és csak indításkor kicipelni – pazar. Bajlódtunk vele eleget, de azt meg kell hagyni, hogy előrelátó dolog volt. Ugyanis a hírközpont akkumulátorterme az előírásos egy óra helyett egy másodpercig sem tudta biztosítani a szükséges üzemi feszültséget, így jól jött hogy napi szinten edzésben voltunk, és 3-4 perc alatt el tudtuk indítani a generátort. A napi indításokkor azonban (gázolajtkarékossági szempontból) csak pár percet volt szabad járatni, így szinte semmit nem töltött vissza a két akksin, amiket a hidegben szükséges hosszas izzítás és indítózás eléggé próbáratett, így természetesen a legnagyobb hidegben és áramszünet alatt nem tudtuk elindítani velük az aggregátort. Újabb tipikus példája a katonaság "logikájának": megspóroltunk pár liter gázolajat, de kidobtunk két akkumulátort. Bravó.
Az öregek közeli leszerelésének csalhatatlan jele volt, hogy a kopaszok közül előléptették a tisztesnek szántakat, köztük engem is. Igaz, én csak egy fél nappal a tényleges előléptetésem után tudtam meg, hogy érdemeim elismeréseként a Magyar Honvédség Őrvezetője lettem, mert érdekes módon nem hírdették ki az örömteli eseményt... Az eset úgy zajlott le, hogy kitalálták kit akarnak előléptetni, ezt felírták egy papírra, és ennyi. Az írnok tudott róla, mert ő írta a papírt. Mivel maga is előlépett, nem habozott feltenni gallérjára a "krumplivirágot" vagy hivatalosan csontcsillagot (persze műanyagból volt). A srác – Kele Jani – is cimbora volt, így mikor a kantinban összefutottam vele, jót röhögtem rajta, és megkérdeztem, hogy mi a fenének dekorálja így magát? Közölte, hogy azért, mert előlépett. Erre megkérdeztem, hogy akkor az őrvezér úr most hány fekvőtámaszt nyomat velem, amiért beszóltam? Közölte hogy: "Egyet sem te hülye, mert te is előléptél!" Ja... Az más. Felballagtam vele a századszintre, megmutatta a papírt, az aláírással. Hát, tényleg előléptem. Lementem a hírközpontba, és magamra aggattam a szükséges csillagokat, csíkokat és zsinórokat. Határozottan jobb lett tőle az egyenruhám összhatása. Meg jól el is szórakoztam vele. Az őrszázadnál többek napok múltán tudták csak meg, hogy őrvezetők lettek. A dekorációt meg még később tudták csak feltenni, mert az őrszázadnál nem volt egy darab csillag, csík vagy zsinór sem... Végül arra kényszerültek hogy kivárják azt a kb. egy hetet, amíg az öregek leszerelnek, és az öreg tisztesektől kunyerálják el mesterségük kellékeit... Vicces. Persze raktáron biztosan volt egy rakással ezekből a tízfilléres műanyag vackokból, de az a háborúra volt félretéve.
<BR><BR>

Az öregek utolsó eltávjukról behozták a civil ruhájukat, levagdosták utolsó centidarabjaikat (a mi egész centink is a petroleumlámpában úszott már, hogy ne ugorjon folyton szét), leadták a felszereléseiket (itt figyelni kellett, mert a hiányt általában a kopaszok felszereléséből szokták "pótolni" vagyis összelopni), az utolsó este roppantul berúgtak, aztán reggel civilben felsorakoztak, felszálltak a várakozó teherautókra, és leszerelőzászlót lobogtatva, centidarabokat szórva, énekelve-kurjongatva elmentek. Mi meg végre úgy járhattuk végig a kis birodalmunkat, mint újdonsült urak...
<BR><BR>

A postás hiánya, és emiatt a folytonos szolgálat, az állandó hóesés, a rohadt aggregátor és a kemény hideg együtt eléggé lehangolóan hatott ránk. Egyedül maradtam Biczó kartársal, és mint mondtam, túl sok közös témánk nem volt. Az egyetlen mentsváram az volt, hogy mivel én voltam a tisztes, meg nekem voltak haverjaim, én léptem le gyakrabban a központból. Ebben a bezártságban már az is élmény volt, ha a laktanya más részeit láthattam. Ekkor kezdett úgy istenigazából telelenni a tököm az egésszel. Főleg azt a hülyét szidtam sokat, aki áthelyezte a postást, és aki miatt ebbe a helyzetbe kerültünk. Irdatlan lassan telt az idő. Hajnalban hólapátolás a -20-ban. Aggregátorindítás. Reggeli. Telefonügyelet. Fax. Géptávíró. Jelentések. Morze. Ebéd. Újabb szolgálat. Közben párszor hólapátolás. Minden második éjjel szolgálat (vagyis ruhástól, bakancsban alvás a kanapén a fejhez tett telefonnal). Természetesen a nyamvadt, vitaminszegény koszt, az állandó hólapátolások és egyáltalán ez a helyzet meghozta a gyümölcsét. Sikerült elkapnom egy szájfertőzést, ami frankó lázzal járt, meg egy óriási duzzanattal a számban, ami kifakadt, és óriási seb maradt a helyén. Komolyan mondom, enni sem tudtam tőle, úgy fájt. A gyenuszon adtak rá ezer éves (lejárt szavidejű) szájöblítőt. Semmit nem ért. Szinte csak inni tudtam, legynegültem, lázas voltam, és iszonyúan tele volt a hócipőm az egésszel. Biczó is náthás volt a végtelenségig, de még mindig jobb állapotban volt nálam. Végül lehívta hozzám az Ütit, hogy valamit csináljanak velem, mert ez már nem állapot. Kivittek az orvoshoz. Azonnal kaptam egy hét EU szabit. És csodák csodája, addig visszahelyezték Pétert a postást a központba, amíg fel nem gyógyulok. Kár hogy előtte annyiszor elmondták, hogy "azt nem lehet".
<BR><BR>

Otthon a normális koszt mellett hamar elmúlott a betegségem, és volt alkalmam pár napot lazítani, olvasni meg hasonlók. Családom körében éreztem igazán, mennyi hordaléka tapadt rám a katonaságnak: gyorsan, habzsolva ettem, a bevonulás előtti állapotomhoz képest iszonyú rondán beszéltem (holott odabent voltak nálam ezerszer mocskosabb szájúak is), és teljesen máshogy tekintettem egy csomó dologra. Volt ami elértéktelenedett a szememben és volt ami jelentősen felértékelődött. Láttam, hogy ők is más szemmel néznek rám. Mert más ember lettem. Összességében úgy tudom kifejezni, hogy sokkal felnőttebb, bármennyire elcsépelt és elértéktelenedett kifejezés is ez. Kezdtem látni a dolgok valódi arcát és valós értékét. Pl. hogy egy nyugodt otthon olyan dolog, amiért érdemes megtenni mindent, mert össze sem lehet hasonlítani egy, a laktanyához hasonló környezettel.
<BR><BR>

Mikor visszatértem, végre engedett valamennyit a tél szigora, és már csak 1-2 hét volt vissza a kopaszok bevonulásáig. Bár a kiképzésüket is végig kellett szívnunk a központban, végre belementek, hogy hétvégente a postás besegítsen nálunk, így tudtunk – minden harmadik héten - hazajárni. Kíváncsi voltam, lesz e ismerős a kopterek között, meg egyáltalán, hogy milyen arcok vonulnak be.
<BR><BR>

A kopárok bevonulásának napján egész szép idő kerekedett: kisütött a nap, és nem fújt az a nyomorult szél, ami eddig annyira megkeserítette az életünket hólapátolás közben. Emelkedett hangulatban vettem magamhoz a parancsnoki épületbe vivendő iratok mappáját, megigazítottam őrvezetői parolival díszített, feltünően jó minőségű egyenruhámat (Madi lett a ruharaktáros, így aztán...) , kicsit vikszoltam amúgyis ragyogó bakancsomon (a cipőbokszolás volt az egyetlen hobbim a végtelen hosszú téli napokon – és jól jött hogy nem ázott be a lábbelim), és elindultam! A bevonuló állományt az éhezdében találtam – még szülői körítéssel. Egyik-másik leánytestvérrel váltottam néhány izgalmas pillantást, a kopaszok körében azonban egyértelmű rettegést váltott ki a megjelenésem. Azt hitték, csupa hozzám hasonló kiképzőjük lesz, és mi tagadás, köztük sem volt nálam magasabb... A konyhapult mellől, Tálosi Roliékkal teázgatva szemlélte a lassan búcsúzkodó kis csoportokat, aztán a szülők elmentek, és ottmaradtak a kopterek.  Eszembe jutott, amikor fél éve én ültem itt. Az is beugrott, mennyire nem izlett akkor a tea. Pedig ugyanaz a lötty volt, amit most szívesen iszogattam társaimmal az oldalamon. Elmélázva visszatekintettem az elmúlt hat hónapra, és rá kellett ébrednem, hogy mindezzel a hátam mögött mennyire más ember lettem. Cinikusabb, tisztánlátóbb, és messze-messze nyugodtabb, higgadtabb. Ugyan mindez nem szerepelt a kiképzésünk célkitűzései között, mégis ezt tartom az egész egy éves bolhacirkusz igazi értelmének. Gondolataimból egy ismerős arc zökkentett ki: a feszengő, óvatosan hátra-hátrapillantó kopaszok között megláttam Gelencsér Petit, egy fenyvesi haveromat. Odamentem hozzá, a közelben ülő többi bevonuló nem kis rémületére, és beszédbe elegyedtem a láthatólag igen ideges sráccal. Először meg sem ismert a rövid hajam miatt, de végül csak sikerült némileg oldanom a feszültséget. Röviden elmondtam, hogy kb. mi a szitu, mi fog történni velük, és egész népes közönség gyűlt körénk a kínzó információéhséget enyhítendő. Szavaim felét ugyan nem értették, mert a jellegzetes katonai szlegkészletből származtak, mégis nagyon figyeltek. Óvatosan megkérdezték, mit jelent a kabátom ujján viselt csík, meg a galléromon levő csillagok. Hihetetlen kontraszt volt a rang valódi értéke (a semminél eggyel több) és a szemekben tökröződő "áhitat" között! Rájöttem, hogyha az első pár napban nem döbbenne rá mindenki, milyen szervezetlen, kaotikus idétlenkedés is a katonaság, hanem minden normálisan menne, az efféle csecsebecsékkel hogy meg lehetne fogni a bevonulók fantáziáját. Ki tudja, talán még a lelkesedésüket is fel lehetne kelteni. Kár, hogy mindez senkit nem érdekel a seregben – pedig nem kevesen kapják azért a fizetésüket, hogy tegyenek "valamit" a katonák hozzáállásának javítása érdekében. Megkérdeztem a hallgatóságot, van e fonyódi vagy környékbeli köztük, de nem volt, és megérkeztek értük a kiképzőre kijelölt tisztesek, így későbbre halasztottam a további ismerkedést. Később, mikor már nem is volt a olyan kopaszok a srácok, elmesélték, hogy mennyire beijedtek amikor bejöttem a kajáldába, és milyen jó volt, hogy normálisan szóltam hozzájuk, mert a tiszt urak sajnos erre nem vették a fáradtságot.
<BR><BR>

Habár elméletileg tilos volt, délutánonként mégis többször ellátogattam a kiképzőszintre, mert én akartam kiválasztani a hírközpontba kerülő két kopaszt, még mielőtt valami használhatatlan hülyegyereket sóznak rám. Érdeklődtem a kiképzőktől (sok haverom volt köztük), és beszélgettem a kopaszokkal is. Pontosan ugyanolyan vegyesvágott bandát rántottak be, mint a mi esetünkben fél évvel ezelőtt. Végül végzettség alapján Katalin Krisztiánra és Lendvai Gergőre esett a választásom. Előbbi telefonszerelő volt, az utóbbi pedig rendelkezett érettségivel – szinte egyes egyedül az egész társaságból... Katalin nagy pedál gyerek volt, később kiderült hogy van némi cigány beütése is, sajnos. Lendvai vékony csóka volt, vendéglátóipari végzettséggel. Na itt szívtunk be! Ugyanis a kiképzés és a szakalapozó után, kiképzett központkezelőként (!) átvezényelték Kenesére a tábornokok üdülőjébe – hurrá... Persze előre nem szólt volna senki, hogy ne bajlódjunk vele, úgyis elrángatják – de nekem már szemem sem rebbent mindezen. 
<BR><BR>

Lendvayt tehát elrángatták csárlingernek, lévén mégiscsak fontosabb a tábornokok szakszerű kiszolgálása, mint a világvégi Marcali laktanya hírközlésének biztosítása! Megjegyzem, abban következetesek voltak a tábornok urak, hogy ezen az "akción" kívül nem háborgatták szeretett laktanyánkat: nyilván ők is tudták, hogy efféle alvó alakulatoknál a nekik tetsző "katonás" megjelenésnek nyoma sincs, maximum szakadt bakancsos, rongyos és hullafáradt sorállományt szemlézhetnének. Így aztán egyszer sem voltak ránk kíváncsiak, amit részemről nem is hiányoltam, mert egy tábornoki látogatást mindig a józan ész határait messze túlhaladó takarítási mánia előz meg. Mintha a felsúrolt padlójú körletben nem ázna be ugyanúgy a plafon, és a lekaszált fűben álló rozzant raktár nem omladozna ugyanúgy... Minezzel arra akarok utalni, hogy a tisztelt vezírkar biztosan jól tudta, milyen körülmények között tart egy rakás embert, ráadásul totál feleslegesen, de nemhogy nem tettek semmit, még a homokba is dugták hetyke tányérsapkás fejüket... Mindez egyetlen eredményre vezetett: a sorköteles megtanulta, hogy a mai magyar tisztek döntő többsége tunya, tehetetlen élősködő, alkoholista vagy reménytelen idióta. Szédítő sebességgel inflálódtak szemünkben a rendfokozatok. Mármár azt képzeltük, hogy a hivatásos tisztek átesnek valamiféle csonkoló jellegű agyműtéten. Pedig valójában csak a szocializmusból visszamaradt, életképtelen szemlélet végvonaglását láthattuk. Mindennek igen súlyos következményei lennének egy esetleges háborúban: ugyanis aki volt már katona, biztosan nem bízná az életét ilyen tisztekre...
<BR><BR>

A fenti elmélet szép példáját láthattuk, amikor tartalékos behívásra került sor. Ez elméletileg annyit jelent, hogy szétküldenek egy csomó behívót a már régesrég leszerelt tartalékosoknak, akik munkájukat és családjukat boldogan hátrahagyva, egymást taposva rohannak be a laktanyába, hogy újabb, a háború művészetével kapcsolatos tudást szívjanak magukba. A dolog gyakorlati megvalósulását volt szerencsém közelről látni, és kijelenthetem, hogy az a maroknyi ember, aki a kétezer (!) szétküldött behívó hatására valóban megjelent a kaszárnyában valami egészen mást szívott magába a laktanyához vezető utat sűrűn szegélyező kocsmákban... 
<BR><BR>

A "hadműveletről" úgy értesültem, hogy egyik nap, mikor a parancsnoki épületbe vittem fel az érkezett telexeket és faxokat, éktelen ordítozást és sírás-rívást észleltem a "T" (vagyis titkos) iroda irányából. A titoktartás e súlyos megszegésének az volt az oka, hogy a bent szolgálatot teljesítő zászlósnő összeveszett a férjével, aki őrnagy volt, és éppen utasítani akarta az irodistákat kétezer ropogós, nemzeti színű tartalékos behívó megírására és postázására. A zászlósnő azonban magánéletük bizonyos mozzanatainak (hűtlenségének) megtorlását látta a parancsban, és tiltakozott. Öreg, minden hájjal megkent, olajosszemű mélytengeri medveként nem igazán lepődtem meg a tényálláson, és igen jókat röhögtem az ajtó előtt, mígnem a feldúlt őrnagy kiviharzott mellettem. Az irodába lépve egy csapat dühös, síró nővel találtam szemben magam. Mivel én voltam az egyetelen szóbajöhető lelki szemetesláda, azonnal rámzúdították, hogy "Pali" (ez volt az őrnagy) hogy "kicseszett" az egész irodával, túlórázniuk kell, és "Esztike nem mehet szabira pénteken". Előadták, hogy az egész azért van, mert "Pali féltékeny Icukára", aki szerinte "a Tibivel" (a laktanyaparancsnok) "kavar". Diszkréten röhögtem a nyomorukon, ugyanis nem sokkal az eset előtt magam adtam át "Palinak" a Fehérvárról érkezett parancsot, ami záros határidővel elrendelte a tartalékosbehívást... De nem volt szívem elrontani a mártíromsággal dúsított szappanoperájukat, így inkább tapintatosan visszavonultam. 
<BR><BR>

A következő "felvonás" a laktanya előkészítése volt a tartalékosok fogadására. Le kellett adni egy bővített élelmezési megrendelést az elkövetkező két hétre minden beszállítónak. Jöttek is vissza a válaszok szép számmal, hogy amíg nem fizeti ki a laktanya az eddigi jelentős tartozásait, ne is álmondjon több tejről, pékáruról és szalámiról! Össze kellett állítani egy listát a követelésekről, és leadni gazdasági osztályon. A lista tételei hosszú ideig képezték humor forrását, ugyanis kiderült, hogy nincs a környéken olyan vállalkozás akinek ne lógna valamennyivel csóró alakulatunk. Konkrétan a szikvízkészítő kisiparos majd’ tízezres tétele és a nyocezer forintot verdeső cukrászdai számla maradt meg bennem, talán azért mert szolgálati időm alatt egyetlenegy alkalommal sem ittam meg egy jó pohár hideg szódát egy finom krémesre... Hogy akkor kik generálták a számlákat? Nyilván az ufók... Később kiderült, hogy a problémát az alakulat kis létszáma okozza. Régebben ugyanis lehetett "ügyeskedni" a sorállomány étkezési normájával (magyarán ellopni a sorkatona amúgyis vacak kosztjának egy részét), illetve lehetett "munkával fedezni" a tartozásokat, vagyis napszámba hajtani a katonákat a TSZ-ek földjeire, neadj’ isten a cukrászdákba mosogatni. Furcsa módon mindezt a hadtápos tisztünktől tudom, aki mindezért a felelős volt a laktanyában... Harakiri a javából... A Marcali tüzérek becsületére legyen mondva, hogy amiatt a csekélység miatt, hogy esetleg csak lejárt szavidejű konzervet tudnak biztosítani a tartalékosok élelmezésére, nem fújták le a "bevetést"! Sőt, az előkészítés gőzerővel folyt tovább! Parancsot kaptam, hogy rajommal építsem ki a szükséges távbeszélő hálózatot. Tehát Biczóra hagyva a központot, felsorakoztattam a "rajt", vagyis a két kopaszt, mert kaptunk ám Lendvay helyett új embert, Szabó Lacikát, egy jókedélyű, civilben betanított csontozóként működő, nyolc általánosiskolai diplomával rendelkező atádi gyereket. A kopárok megragadtak fejenként két darab, szép piros telefonkészüléket, és elindultunk. A "kiépítés" nem volt megerőltető tevékenység: el kellett vinni a telefonokat a látogatószobára, a kerékpártárolóba valamint néhány eddig lezárt, töküres szobába, és be kellett dugni az ott levő aljzatba. Hogy miért nem eleve ott tárolták az újnak nem nevezhető készülékeket? Mert több példa volt rá, hogy ellopták vagy tönkretették az "elhagyott, üres szobában" álló boldogtalan távrecsegőket. Előbbi nyilván az otthonukat "interaktívvá" varázsolni vágyó tisztek, utóbbi pedig a részeg vagy rosszkedvű sorkatonák műve volt. Esetleg fordítva...
<BR><BR>

A "kiépítés" rendben lezajlott, leraktuk a fűtetlen helyiségekben vacogó, kirendelt "koordináló állomány" elé a készülékeket. Éppen az utolsó, kietlen klubszobában voltunk, ahol egy személyügyes őrnagy és két-három női alkalmazott fagyoskodott ezerévesnek tűnő katotékok társaságában, amikor beütött a baj: az őrnagy ugyanis, elunva a hidegbent történő ücsörgést, hozzám fordult, és a következőkkel örvendeztett meg: "Tizedes, nyilván maga is érzékeli, hogy hideg van. Van itt egy kályha, de nagyon füstöl. Fűttessen be az embereivel, de úgy hogy a hölgyek (!) ne fulladjanak meg füstben! Szerezzenek tüzelőanyagot is!" 
<BR><BR>

Kissé bambán néztem rá, például nem értettem, hogy honnan tud a kályha füstöléséről, ha nincs is tüzelőanyag, de hamar túltettem magam a dolgon, és utasítottam Katalin meg Szabó honvédet, hogy "igazítsák meg" a kályhát. Az ominózus fűtőalkalmatosság ócska, elnyűtt olajkályha volt, de azt én sem hittem volna, hogy a kéményhez vezető hosszú zománcozott cső egyszerűen porrá omlik, amikor Katalin honvéd hozzáér... A kéményből kiömlő korom fekete fellege beterítéssel fenyegette az egész szobát. A vészhelyzetre való tekintettel az őrnagy rámordított, hogy "Tizedes, oldja meg!". Én az ésszerű megoldást választottam, és "Hírraj, utánnam futólépésben indulj!" parancsot adtam a két bénultan ácsorgó kopasznak. Erre mindjárt észbekaptak, és a nyomomban futva elhagyták a helyiséget. A hörögve menekülő őrnagy és az ájuldozó hölgyek, mire kiértek az épület elé, csak a szabályos rendben elvonuló híradóraj hátát láthatták. Ugyanis a helyzet megoldását abban láttam, hogy -vegyvédelmi felszerelés híján- azonnal kivonom az irányításom alá tartozó "erőket" a veszélyeztetett helyről. Később, mikor az őrnagy "reklamált" a feletteseimnél, nem kis derültséget kiváltva kifejtettem a fenti elméletet a századparancsnoki irodában is. Hozzá kell tennem, hogy azóta sem tudom, mit várt tőlem az őrnagy? A híradóraj katonái értelmeszerűen nincsenek felszerelve kályhajavításra (mondjuk híradásra sem, de ez mellékes), és objektíven a szükséges képzettség sem várható el tőlük. Sajnos momentán tartalék kályhacső sem volt nálunk, bár lehetséges hogy ez az én rajparancsnoki felelőtlenségem eredménye. Súlyos mulasztás volt továbbá részemről, hogy fűtőolaj nélkül indítottam el rajomat a "misszió" teljesítésére. Az őrnagy úr végül el tudott hallgatni az "üggyel" kapcsoltban, de ehhez az is kellett, hogy rákérdezzek: ugyan ki szervezte meg így ezt az egész haccacárét, és kinek lett volna a feladata előre ellenőrizni a fűthetőséget valamint fűtőolajat biztosítani? Meg kellett elégednem azzal a válasszal, hogy "Na jó tizedes, tényleg nem magának."...
<BR><BR>

Talán ezért, talán más, még komikusabb okból, de az egész tartalékosbehívás groteszk vergődésbe fulladt. A kijelölt napon és időpontban nem masíroztak be a napbarnította, jóképű szőke tartalékosok az előkészített "bevonultató" sátorba, nem osztották őket olajozott precizitással ütegekbe és zászlóaljakba, nem vették fel elégedett sóhajjal a rég áhított mundért és nem készültek hazaszeretettől repeső szívvel az elkövetkezendő két hét kemény kiképzésére. Történetesen a látogatószobán "biztosítottam a hírközlést", vagyis ücsörögtem egy székben és a falra írt szellemes vagy éppen otromba katona-grafittiket olvasgattam, amikor elkezdtek szállingózni a behívott tartalékosok.
<BR><BR>

Rapszódikus gyakorisággal, kettesével-hármasával vagy magányosan estek be az "érkezősátorba", majd a látogatószobán "gyülekeztek". Növekvő derültséggel figyeltük a tíz-tizenöt gajdoló, piaszagot árasztó, szakadt, negyven körüli jómunkásembert. Hatalmas sörhassal, vagy éppen a pálinkától karóvékonyan, vizenyős szemekkel bámultak ki a fejükből a körükben igen népszerű "micisapka" alól. Lassan délutánra járt az idő, de csak nem akart összegyűlni a nyolcszáz (!) ember, akiket a kétezer (!!!) szétküldött behívótól reméltek. Úgy tünt, hogy a látszólag irreális túlbiztosítás is kevésnek bizonyult! Mikor Giber ales megérkezett "megszemlélni" az "állományt", még nyolcvanan sem voltak, pedig jócskán letelt a behívóparancsban megszabott idő... Az alezredes láthatólag nem vette a szívére a dolgot: kedélyesen megkérdezte az egyik földön ülő "harcostól" hogy miért nem a székre ül? Az akadozó nyelvvel adta meg a logikus választ: mert már háromszor leesett róla... Talán a tömény alkoholgőz hatására, de igen röhejesnek tünt a szituáció. Megérkezett Giber mellé pár bolondabb, pattogós tiszt is, akik hírül vették a tartalékosok állapotáról és létszámáról villámsebesen terjedő pletykákat. Természetesen Sztrovacsek barátunk sem hagyhatta ki az eseményt. Először üvölteni próbált a várakozás során nagyrészt elszenderedett részegekkel, aztán Gibernek tett olyan javaslatot, hogy az egész bandát vágják be a fogdára, a távolmaradókért pedig azonnal küldjenek ki járőrkocsikat! A mértéktartóbb, és alkoholista lévén a megjelentekkel szolidaritást érző alezredes azonban leintette, és hogy a további pattogásnak elejét vegye, felvilágosította Sztrovacseket, hogy egyrészt a rendelkezésre álló fogda csak maximum mintegy három őrizetes elhelyezését biztosítja egyazon időben, másrészt a "bevethető" összesen négy sofőr és két Uaz igen hosszú idő alatt tudná csak begyűjteni a távolmaradt kb. ezernyolcszázhúsz főt. Sztrovacsek megtört a tények súlya alatt, (pedig a kétségbeejtő gázolaj-helyzet még nem is lett elővezetve) és visszavonult az irodájába. Állítólag a résnyire nyitvafelejetett ajtón át többen látták, hogy idegei megnyugtatása céljából gatyára vetkőzött, és jógázni kezdett... Bravó Sztrovacsek, immár másodszor.
<BR><BR>

A tartalékosokat végül hazazavarták, mert nyilvánvalóan kiderült, hogy csak azok a munkanélküli alkoholisták vették komolyan a behívóparancsot, akik sorkatonai szolgálatuk nagy piálásain nosztalgiázva egy fain kis dorbézolást láttak a pótkiképzésben, ráadásul hallótávolságon kívül az asszonytól. Jól megjegyeztem magamnak mindezt, hogyha esetleg a leszerelésem után vissza akarnának rángatni, hogy is viszonyuljak a dologhoz.
<BR><BR>

Oh, el is felejtettem leírni, bár a fenti szövegből kiderül, hogy a tavasz közeledtével tizedes lettem. Igaz, anno velem is elfelejtették közölni, és csak teljesen véletlenül szaladtam bele a ceremóniába a századszinten. A haverokkal az aktuális szerepjátékos összejövetelt megbeszélendő sétáltam fel egyik nap, ebéd után az őrszázadhoz, ahol ijesztő kép fogadott: Pető százados nagyon magyarázott valamit a felsorakozott tiszteseknek. Gyorsan hátraarcot csináltam, hogy a kantinban, vagy Rolandnál a konyhán várjam ki az "agyalgás" végét, de a százados észrevett, és utánnam kiabált: "Varga, gyere be te is!". Magamban átkozva a balszerencsémet bebaktattam a mindig sötét folyosóra (ugye említettem már, hogy neoncsőből folyamatos és súlyos hiányok voltak), és beálltam a sorba Kele Jani mellé, aki furcsa módon vigyorgott mint a tejbetök. Nem osztoztam az örömében, és az eddigi sok-sok végighallgatott meddő parancsnoki rizsa által kiváltott ösztönös elzárkózást választva elkezdtem valamin gondolkodni, hogy végre elmenjen az idő. Arra tértem magamhoz, hogy Pető százados rángatja a kezemet, és "gratulál" valamihez. A belém rögzült, univerzális "Értettem!" választ gépiesen köpve, egyre értetlenebbül néztem ki a fejemből. Végül akkor gyúlt világosság az agyamban, amikor a többi tisztes, a beszéd végeztével csillagokért meg csíkokért kezdte nyüstölni Kele Janit, aki persze egyikkel sem tudott szolgálni, és gyors ütemben, engem magával rángatva távozott a kantin irányába. Szóval tizedes lettem. Piha...
<BR><BR>

A tavasz érkeztével egyre jobb lett az öregek hangulata – tudtuk hogy az "idő nekünk dolgozik", és mire a gyengécske, korai napsugarak igazi perszelő nyárrá érnek, a mi "fogságunk" ideje is lejár Marcali sivár, kihalt kaszárnyájában. A munkát már mind a kopaszok végezték, rendesen beletanultak, így nem kellett folyton a hátuk mögött állva segíteni, vagy a nagyfejűek lecseszéseit hallgatni miattuk. Ugrásszerűen megnőt a szabadidőnk mennyisége, csak éppen a tartalmas eltöltését célzó lehetőségek tárháza nem bővült. Így aztán unalmunkban mindenféle hülyeségeket találtunk ki, hogy teljen az idő. Biczó általában focizni járt, mi meg Péterrel, Madival, Rolanddal, Kele Janival meg a többiekkel rengeteget szövegeltünk, zabáltunk a konyhán, mászkáltunk össze-vissza a hatalmas, üres laktanyában, élvezve hogy nem kell nagykabátot hordani.
<BR><BR>

Egyik ilyen sétánk során figyeltünk fel Péterrel egy ötfős, ismeretlen tiszthelyettesekből álló csoportra, akik a telephelyen, aggodalmas pofával járkáltak a végeláthatatlan sorokban álló Ural teherautók között. A hírközpontba visszaérve kiderült, hogy a napokban jött egy telex, ami e csoport érkezését jelezte előre. A Kaposvárról érkezett technikai kontinges feladata nagyon egyszerűen hangzott: be kellett indítaniuk az összes Ural tehergépkocsit a telephelyen... Ehhez hoztak magukkal (!) két hordó gázolajat, amit a számukra kijelölt elhelyezési körletben tároltak (!!!), és folyamatosan őriztek! Nyilván hírét vették a Marcaliban dívó, furcsa gázolaj-eltünési járványnak. Mi előre jókat röhögtünk a dologgal kapcsolatban, és természtesen másnap délelőtt "kitelepültünk" a telephellyel szemközti, napsütötte domboldalra. Az érkező Kaposváriak észrevettek ugyan minket, de nyilván rájöttek, hogy öregkatonák vagyunk, mert nem is próbálkoztak semmi egrecírozással. Azt azonban nem tudták előre, hogy miért is tiszteltük meg őket a jelenlétünkkel, de hamarosan erre is fény derült. Injekciós tűvel (!!!) történő gázolajadagolás után az egyik fiatal őrmester huszáros lendülettel felugrott az első Ural fülkéjébe, és elfordította a kulcsot. Semmi nem történt. Ismét elfordította. Megint semmi. Biztosan az akksi halt el a hosszú tárolás során! Felnyitották az akkumulátortároló doboz fedelét, de üresen találták. Nem baj, biztosan kidobták a rossz akksikat! Tegyük át a szomszéd járműből! Abban sem volt... Meg a telephelyen egyetlen Uralban sem. Mi már haldokoltunk a röhögéstől, amikor a kis naívak még azt hitték, hogy az összes akkumulátor ki van szerelve és le van konzerválva. Dehogy! Az idők során összes el lett használva az egyetlen működőképes tehergépkocsihoz, ami az őrséget szállította! Becsületükre legyen mondva, még aznap szereztek egy "bikát", vagyis erős akkumulátorokkal felszerelt indítószerkezetet. Azonban a "második körben" sem jártak sikerrel! Egyetlen Ural sem mozdult, hiába forgatták a "bika" erejével a motorját! A laktanya anyagi-technikai főnöke ugyanis szemérmesen hallgatott róla, hogy az idők során mennyi alkatrész esett áldozatul a műszaki kannibalizmusnak, és hogy az egész telephely teljes gépkocsiállománya csak "donor" volt az egyetlen működőképes Ural életbentartására... A kaposvári brigád azonban nem adta fel! Elhatározták, hogy a meglevő gépkocsikból, maguk is kannibalisztikus elvekre építve, összeraknak annyi működőképeset, amennyit csak lehet. Első lépésben kértek egy listát, hogy melyik gépkocsiból mi lett kiszerelve. Roppantul pofáraestek, amikor kiderült, hogy ilyen lista nincs, maximum a a javítószakasznál szájhagyomány útján terjedő legendákra és enigmákra lehetne hagyatkozni... Az osztagot vezető főtörzs arca a katonáknál elvileg "szabványos" zöld szint is felvette látványos, tüzijátékszerű dühkitörése során, amit a hírközpontban volt szerencséje előadni, mert HDM (hadműveleti) vonalon azonnal beszélni akart a kaposvári főnökeivel. Nem sok megértésre találhatott, mert a telefont lecsapva irtózatosan elkezdett szentségelni, és unott, érdektelen arckifejezésünk még tovább sarkallta. Végül már olyan cifrán káromkodva szidta az egész katonaságot, hogy minket is "megérintettek" az általa megfogalmazottak, és harsány röhögéssel "díjaztuk" a "produkcióját". Talán nem ezt akarta elérni, hanem egy nagy, egységes és lelkes felkiáltást a részünkről, minek értelmében önként jelentkezünk volna autót szerelni, de ezzel sajnos nem szolgálhattunk... A műszaki brigád, a tervezett háromnapos kiküldetés helyett még akkor is a telephelyen szopott, amikor mi már leszerelőként rég a szabadság irányába robogtunk az egyetlen működőképes teherautóval... Kellemetlen...
<BR><BR>

"Vénségünkre" azt kellett tapasztalnunk hogy az addig "téli álmot alvó" Halmosi őrnagy, a hírfőnök "felébredt", és egyre gyakrabban kell elviselnünk nyomasztó társaságát. Dagadt, idegbeteg és buta ember volt, sokban hasonlított Fufura, de rendelkezett egy, még katonáéknál is szokatlanul bolond feleséggel, aki pokollá tette az életét, és jól elszórakoztatta a Halmosival szolgálatba lépőket. Például szokása volt folyamatosan telefonálni, és mindenféle piszlicsáré hülyeséggel zaklatni a dicső őrnagyot, aki csak akkor mert káromkodni emiatt, ha már letette a telefont. "Bemutatkozása" az volt, amikor lejött a Hírközpontba, hogy elújságolja: megy valami NATO orientációs értekezletre. Azt is mondta, hogy lesznek nyugati tisztek is, és "reméli hogy beszélnek magyarul", mert ő bizony a jó édesanyja nyelvén kívül semmit nem tudott megérteni. Eltűnődve hallgattuk, és reméltük hogy sohasem ér oda a csúcstalálkozóra, azonban egyszercsak felpattant, hogy na itt a kisbusz, ő indul is! Péter szólt utánna, hogyha egy mód van rá, cserélje már le a sapkáján a vörös csillagos jelvényt a rendszeresített piros-fehér-zöldre... Halmosi kínosan vigyorogva köszönte meg az élesszemű postás észrevételét...
<BR><BR>

Később akkor találkoztam vele, amikor eltávról visszajövet a kapus rögtön az Ütiszobára irányított. Ez eléggé rossz ómennek számított, de végülis el nem késtem, odakint katonai rendészettel nem akadtam össze, és egyáltalán, semmi balhéról nem tudtam, így kissé értetlenül lépkedtem fel a szolgálati helyiséghez vezető vaslépcsőn. Halmosi, az üti éktelen ordítással fogadott. Valami olyasmiről volt szó, hogy hogyan képzelem én, hogy elmegyek pénteken eltávra, amikor nem működik az orifon központ az őrségnél. Azt is bűnömül sorolta, hogy a "szakmunkás" Szabó Lacikát küldtem oda, hogy javítsa meg a készüléket. Majdnem elnevettem magam, de végül tárgyilagosan közöltem a tényállást: először is, magam sem tudtam volna megjavítani a  hitvány, egy műanyagdobozból, néhány vacak kapcsolóból és pár karácsonyfaizzóból álló (!) "berendezést", mert az okos őrparancsnok beleöntött egy bögre teát. Megoldást csak a csere jelentett volna, azonban a tartalék orifonközpontot Mormogi főtörzs egyik haverja minden tartalékalkatrésszel együtt ellopta, hogy otthon kaputelefont csináljon belőle. Slusszpoénként pedig közöltem, hogy nem helytálló a Szabó Lacikával kapcsolatos "szakmunkás" jelző, mert valójában csak az általános iskola nyolc szemeszterét abszolválta. Halmosi óriási üvöltésre nyitotta a száját, de aztán furcsa módon csak egy hatalmas sóhaj lett a dologból, és belezuhant a székébe. Már azt hittem, hogy a katonaorvosok által megjósolt "álló infarktus" jött rá, ugyanis állítólag bizonyos időnként egyszerűen megállt a szive, majd újraindult, és ezokból azt tartották, hogy állva fog elpusztulni. Most azonban nem ez a ritka anatómiai jelenség döntötte le a lábáról, hanem a valóság súlya. Nem baj, megérdemelte!
Szeretett hírfőnökünk legnagyobb alakítása azonban egészen nyár elejéig váratott magára. Ekkor történt ugyanis, hogy egy tipp-topp amerikai (polgári) terepjáró állt meg a hírközpont előtt, és két kifogástalan overálba öltözött technikus, meg az öltönyös főnökük szállt ki belőle. Az öltönyös ürge bekopogott a központba. Én nyitottam ajtót félmeztelenül (már egész jó idő volt), egyszál gyakorlónadrágba öltözve, kopasz fejjel, a nyakamban mindenféle "egzotikus ékszerrel", például álcahálózsinórból font nyaklánccal, amin egy tisztesi csillaggal ékített gázálarc-gumidugó volt a "medál", meg hasonló, öregkatonákra jellemző cullangokkal teleaggatva. A jóember ugrott hátra egy métert ijedtében, de aztán összeszedte magát, és közölte, hogy Halmosi őrnagy tudtával mobiltelefon-átjátszót fognak telepíteni a hírközpont mellett álló, 74 méter magas adótoronyra. Megvontam a vállamat, aztán egy inget csak úgy begombolatlanul magamra kapva kikísértem őket a toronyhoz. A kapu kinyitására elővett kulccsomóm szintén nagy feltünést keltett, mert valamiért divatban volt óriási kulccsomókat hordani mindenféle vacak kulcstartóval telezsúfolva, és magam is hódoltam ennek a mániának: a kétökölnyi (!) csomón volt mindenféle rangjelzéstől elkezdve sörnyitón és iránytűn keresztül az idétlen guminyuszikig minden, beleértve a szent centitartót is. Igaz, hogy baromi nehéz volt vele bármit is kinyitni, de frenetikus hatása volt, amikor a nadrágszíjbujtatóra kulacs-karabinerrel felerősítve térdmagasságban himbálózott egy alkalmatos álcahálózsinóron. Hiába, ráértünk ilyen marhaságokkal foglalkozni...
<BR><BR>

Mire nagynehezen kinyitottam a kaput, Halmosi apánk is beérkezett, méghozzá igen alakiasan, szögletes pályán mozogva. Vigyorgott, és látszott hogy jó benyomást akar tenni a profi mobilos brigádra. A két szerelő nem sokat törődött vele, hanem mindját munkához látott, én meg letelepedtem a fűbe és néztem hogy melóznak. Arra lettem figyelmes, hogy az öltönyös nagy beleéléssel magyarázza a mobiltechnológia megoldásait Halmosinak, aki lelkesen bólogat minden mondatnál. Odafordultam, mert tisztában voltam vele, hogy szaktudás szempontjából "vékony jégen" járunk, ugyanis a dicső őrnagy, híradófőnök létére egy biztosítékot sem tudott kicserélni. Végül megtörtént a baj: Mr. Öltöny, látva hogy Halmosi az általa ismertetett csúcstechnikák egyikén sem sem lepődik meg (ezt vette le az általános bólogatásból), rákérdezett: "Őrnagy úr, te mit is végeztél?". Sajnos kedves parancsnokunk mégcsak hazudni sem tudott, ezért nem volt más választása, és előadta a lesújtó igazságot, igaz megpróbálta humorosra fogni: "Hehe, hajajj, annak idején az úgy volt, hogy a hat elemi (!) után papneveldébe adtak (!!), de egy év után megszöktem, mert megismertem az asszonyt, aztán Fehérvárra mentünk, és bementem a laktanyába, hogy van e valami munka? A származásom (munkás-paraszt, de inkább az utóbbi) ugye megvolt, aztán pár év múlva elküldtek egy gyorstalpaló (!!!) tisztképzőre, és hadnagy lettem. Ja, meg beléptem a pártba." Nem akarok túlozni, de az öltönyös fazon nekitántorodott a kerítésnek, a két srác majdnem leesett a toronyból, én meg hanyattvágtam magam a fűben a röhögéstől... És az őrnagy úr? Ő is röhögött a saját szánalmas "képzettségén". Ennyire volt képes harminc éves katonai pályafutása alatt! De legalább őrnagy volt. Én meg például a szakirányú végezettségemmel és érettségimmel tizedes. Logikus...
<BR><BR>

Lassacskán fogyott a centi, 111 napnál "mindegy volt", aztán "robbant" a száz, aztán az ötven is... Sétálgattam, beszélgettem, nagyokat aludtam, nem hagytam ki a konyhán egy gyümölcsleves,- vagy sültcsirkezsíros kenyértunkoló-partyt sem. Szépen járogattam haza is, volt egy rakás szabadságom a rendfokozat, illetve a véradások okán. Az utóbbit ki nem hagytuk volna, egyrészt a szabadság, másrészt a nővérkék miatt. Roppant heroikus volt, amikor bekötött kézzel, a vállamra borított (tizedesi!) zubbonyban hosszú pillantásokat váltottam egy-egy szimpibb ápolónénivel. A fiatalok vigyorogtak, az idősebbek szeretetteljesen, vagy sajnálattal néztek ránk, és ez nagyon jó volt, egyszerűen azért mert halálos csömörünk volt a közönyös, megviselt férfiarcoktól. Készült a kincstári sárga lepedőre megálmodott leszerelőzászlóm is, nem sajnáltam az (írnokiból lopott) filctollakat a színezésre. Még egy halálfejes lőszerszállító jelzőzászlót is újítottam rá a lőszerraktártól. Egyre kellemesebben éreztem magam, például az u.n. "rajlövészet" kedvéért még eltávra sem mentem el. Nem akaratam kihagyni, mert egyrészt csodálatos idő volt, és nem fenyegetett az alaplövészet vízben-sárba fetrengése, másrészt akartam egy kicsit lövöldözni, ha már katona voltam. Ezúttal mi mentünk teherautóval és a kopaszok Sztrovacsek ösvényén az erdőben. Kiérkezésünk után vigyorogva mentünk el az agyzsibbasztó lőelméleti oktatópontok mellett, ahol a kopaszok végigszívhatták a tisztek marhaságát, és rögtön a lővonalba állva, lőszert vételeztünk. Most nem hármat nyomtak a kezünkbe, hanem vagy huszat szórtak a sapkánkba. Elkezdtük betárazni őket (két külön tárba kellett, hogy a tárcserét is gyakoroljuk), marháskodtunk, és örültünk hogy Józsa honvéd már nincs a körünkben. Aztán a rajok lefeküktek egy géppuska mellé jobbról és balról, és kezdődött a csinnadratta. Nah, ez már jobb szórakozás volt mit a hülye alaplövészet! Röpködtek a nyomjelzők, sokszor az égbe, mert az szépen mutatott, meg ide-oda kaszáltak a géppuska sorozatai. A nehézfegyver mellett fekvő szerencsés sisakjára záporoztak az üres hüvelyek. Akkora hangulat lett a végén, hogy kurjongattunk mit a westernfilmekben, és meg akartuk rohamozni le nem döntött célalakokat. Az egyik agyatlan tiszt azzal akarta elrontani a jókedvünket, hogy kitalálta: szedjük össze a hüvelyeket, és számoljuk meg, nehogy valaki töltényt lopjon haza... Hát peeeersze hülyegyerek! Lefeküdtünk a fűbe, dobáltuk egymást a kedélyesen "pinának" hívott hüvelyekkel, és röhögtünk az egészen. Végül kútba esett az egész hüvelyszámlálás, mert esteledett, és sietni kellett. Tisztesként még lőhettem egypárat a géppuskával is, búcsuzóul. Nah, ezzel végre el is lehetett találni a célt! Megjelent a két mellalak (mögöttem többen felkiáltottak, hogy "ott jönnek a szerbek!"), én meg szépen balról jobbra egy frankó sorozattal lekaszáltam őket. A maradék lőszert beleeresztettem a földbe, hogy olyan menő, egymást követő kis gejzíreket szakítsanak fel, mint a filmekben, végül egy igazi "Rambo-üvöltéssel" zártam a produkciót. Yeha, ennyi járt!
<BR><BR>

Visszafelé a csillagos nyári estén a teherautón az ilyenor szokásos marhaságot csináltuk: mindenkire ráfogtuk az üres fegyvereket a platóról. Kilencvenéves, kilencvenfokos dőlésszöggel közlekedő mamókák, fehér PVC dzsekis diszkókirálynők a buszmegállóban és nyálas menotti kölykök apa merkájában mind "áldozatul estek" duhaj jókedvünknek. Persze kiderült hogy egy csomóan ellopkodták a lőszereket, de már minden mindegy volt. Kézzel fogható volt a közeli leszerelés...
<BR><BR>

<B>
Az utolsó napok Katonaországban
</B>
<BR><BR>

Kívülállónak felfoghatatlan az az eufória, ami a sorkatonát hatalmába keríti, amikor megszaporodnak a közeli leszerelés jelei. Marcaliba például, szakítva az eddigi "kétvonulásos" rendszerrel, májusi kopaszok is érkeztek. Jól jött a plussz ember, és ismét több lett az öregek szabadideje. A hírközpontba egy Zab József nevű gyerek került, igazán nem ismertem meg, mert őszintén szólva nem foglalkoztam vele, csak arra emlékszem hogy az öregek rendszeresen küldték oda a "Nyihaha" gúnynevű, lófejű tizedeshez, hogy jelentkezzen nála, ő pedig rendszeresen idegrohamot kapott Zab honvéd neve hallatán, érzékeny lévén a lovakhoz kapcsolható kifejezésekre. Katalin és Szabó Lacika gumik lettek, sőt javaslatot kellett tennem az előléptetésükre. Szabót választottam, mert bár Katalinnak volt végzettsége, egyre jobban kiütközött ellenszenves cigány beütése a viselkedésében. Példásul nekiállt mindenféle felesleges marhaságokat összelopkodni a telephelyről, meg mindenhonnan. Spicliskedett is Mormogi főtörzsnek, aki ugyan sokat nem törődött a dologgal (ezzel sem), de mi azért egy nagy tégla szekrényébe való elhelyezésével "honoráltuk" Katalin igyekezetét. Ráadásul "Katóka", ahogy a tisztek hívták, azzal is lebuktatta magát, hogy képes volt bárhonnan belehajítani a dobótőrré előléptetett kanálgép-kését bármilyen felületbe – márpedig ez Szabó Lacika szerint egyértelműen a "bucsus-fajta" cigányokra jellemző képesség volt, mi pedig készséggel elhittük neki. Szabó honvéd márcsak azért is szimpatikusabbnak tűnt, mert egész jó storykat hozott hétvégi (diszkó)őrjáratairól.
<BR><BR>

Hadd adjam közre a kedvencemet, ami végülis meggyőzött Lacika tisztesi alkalmassága mellett. Az történt, hogy a tudományos csontozómunkatárs busszal érkezett haza, de a nője, Erika nem várta kint a megállóban. Amikor megkérdezte az egyik ismerőst, hogy mégis hol van, azt a választ kapta, hogy a "Gyuszikával sétál". Lacika hallott épp elég, katona barátjához hűtlenné lett lányról szóló storyt tőlünk meg a surranótársaitól, így rögtön értelmezte a helyzetet, és ellencsapás mellett döntött. Először is hazament, és benyakalt vagy fél litert az apja pálinkájából, aztán magáraöltötte a "csajozós" szerelését, és lerobogott a helyi diszkóba. Itt, hétvége lévén elég nagy tömeg gyűlt össze, köztük Erika is, de Lacikát nem érdekelte. Szó nélkül elment mellette, megivott egy rahedli sört, majd megkezdte Erika "megbüntetését". Kinézett egy nem falubeli, szőke miniruhás leányt, és nagy elánnal a leitatására valamint elcsábítására tört. Amaz hajlott is a dologra, és nemsokára Erika is sírva rohant ki a diszkóból, tehát a terv működött! Lacika azonban igazi bosszút akart állni: kirángatta a szőke hölgyeményt a szemközti buszmegállóba, és rátért a direkt udvarlásra a következő fordulattal: "Baszó?" A nemleges válaszra pedig a következőképpne vágott vissza: "Akkor szopsz!". Azzal előpakolta a "cájgot", és a részeg, alig élő szőkeséggel nehézkes orális aktusba kezdett. Elmondása szerint "elég sokáig kellett reszelni, mire elcsettent a cucc", és időközben a diszkóból népes nézőközönség sereglett ki a produkció megtekintésére – ugyanis mindez a buszmegálló ostorlámpájának fénykörében, mintegy rivaldafényben zajlott. A falubeliek vasárnap mesélték az ájultan hazakeveredett Lacikának, milyen nagy sikert aratott a magánszámával. Ő meg meg volt elégedve, hogy igazán jó bosszút sikerült összehoznia. A döbbenet akkor érte, amikor visszafelé jövet a laktanyába az esti buszra várva összetalálkozott Erikával, aki megkérdezte, hogy "Hogy tehetted ezt? ". A másnapos Szabó visszavágott: "Ahogy te a Gyuszikával!" Erika döbbenten nézett, majd megkérdezte, hogy hogy jön ide Gyuszika, az ő fél éves unokaöccse, akit a nővére hozott el hétvégére hozzájuk? Lacika nagy szerencséjére megérkezett a busz, így a magyarázkodás a (segítségemmel megírt) hosszú tényfeltáró levelekre maradt... 
<BR><BR>

Mielőtt azonban Lacikát őrvezetővé nevezték volna ki, én szakaszvezetővé avanzsáltam. Gondolom nem kell mondanom, hogy megint nem szóltak róla, hanem a változatosság kedvéért ezúttal az egyik tiszt baszott le, hogy miért tizedesként jelentkezem a telefonban, amikor szakszi vagyok? Meg sem lepődtem. Feltűztem a harmadik krumplivirágot, és passz.
<BR><BR>

Napjaink vészesen fogyásnak indultak, a centiről az utolsó hónap hetei kezdtek hullani az esténkénti, jó hangulatban megszervezett centivágások alkalmával. Rengeteget röhögtünk, fújtuk a borotvahabot tonnaszám a kopaszok kezére, nehogy "megégesse" őket a számukra még csak áhított időmérő eszköz. Skatulyákban gyűltek a levágott "napok", volt aki "temetést" szervezett a centijének, és volt aki afféle konfettiként készült kiszórni a leszereléskor a városba vivő Ural platójáról. A délelőttök leginkább alvással, a délutánok evészettel, sétálgatással és filozofálással teltek, de volt hogy cizelláltabb szórakozásokat is kieszeltünk. Eleinte próbáltuk úgy időzíteni a nagyobb marhaságokat, hogy a tisztek már lehetőleg ne tartózkodjanak a laktanyában, de rájöttünk, hogy felesleges ezzel foglalkozni: az évek során megszokták, hogy a leszerelő katonákkal egyszerűen nem lehet mit tenni, lévén az egyetlen hatásos büntetés, a kimenőmegvonás ellen – tekintettel hátralevő minimális idejükre – immunissá váltak... Persze volt egy-két agyatlanabb, aki hadbírósággal és hasonlókkal fenyegetőzött, de mindenki tudta hogy az ezzel járó papírmunka a legelvetemültebb butykó tiszt kedvét is elveszi az ilyen kicseszésektől.
<BR><BR>

Nyár közepére járt az idő, így aztán kitaláltuk, hogy napozni fogunk, nehogy a leszerelés után hypofehéren kelljen otthon legrasszálni a Balatonpartra. Madi a hírközpont lapos tetejét részesítette előnyben, de beleragadt a folyósra hevült kátránypapír-burkolatba, így mi Péterrel a példáján okulva az aggregátort választottuk. Egyszál rövidgatyában felmásztunk a tetejére, elfeküdtünk, és felváltva a Costa Bravara illetve a fonyódi Balatonpart általam részletezett sörkertjeibe képzeltük magunkat. Behunyt szemmel végzett, bikinis nőket is tartalmazó ábrándozásunkból a tapló üzemanyagraktáros zászlós zavart fel minket. Vele a kis barátnőjével történt telefonos eset óta a kölcsönös utálaton alapuló szívélyes kapcsolatot ápoltam. Afféle tekintélyelvű-kioktató stílusban kezdte magyarázni, hogy milyen rendes is ő, hogy nem küld minket most azonnal katonai fogházba, meg hasonlók. Napszemüvegem (!) mögül lepillantottam a magát szerepébe egyre jobban beleélő hájas, kopaszodó kisemberre, majd elkiáltottam magam: "KATÓKA, ÜGYFÉL!" A döbbent zászlós dermedten figyelte, amint Katalin honvéd kicsámpázik a központból, és megkérdezi, hogy mi járatban van? Valami olyasmit hebegett válasz helyett, hogy "dehát a Vargáék hogy képzelik, meg egyáltalán, mit keresnek az aggregátoron". Katalin továbbította felénk a kérdést, mire válaszul Péterhez fordulva előadtam, hogy "Tisztelt Királyi és Vezérkari Leszerelő Postásbajtárs, legyen szíves közölni a Katóka alhonvéddel, hogy azt üzenem az ügyfélnek: NAPOZUNK!!!". Na itt kész volt. A fazon azt is elfelejtette, hogy eredetileg telefonálni jött a kis barátnőjének, és rákvörös fejjel elrohant valahová. Mindenesetre bosszúja azóta is várat magára...
<BR><BR>

Utolsó heteinkben Péter kitalálta, hogy a postás kerékpárját vessük be kétüléses vadászbombázóként. Természetesen lelkesen helyeseltem, és felpattantam a "bombázótiszt" helyére, a csomagtartóra. A "harci gép" fegyverzetét két flakon borotvahab képezte. Elkezdtünk össze-vissza tekerni a laktanya kihalt útjain, hol ő hajtott, hol meg én segítettem be, és "célpontokat" kerestünk. Először egy csoport vigyázatlan kopasz esett áldozatul a két üvöltöző, félmeztelen harcos által vezett "megtorlófegyvernek": mikor elhaladtunk mellettük, a két borotvahabos flakonból megsemmisítő habáradatot zúdítottam rájuk. Aztán a békésen Petanque-ot (francia golyóhajigálást) játszó Tálosi Roli és Madi sorsa is beteljesedett: lecsaptunk rájuk az alakulótér mellett, és gyilkos hab-csapást mértünk rájuk. Így olvasva nekem is hihetetlen, hogy a Magyar Honvédség egy hivatalosan működő laktanyájában, sorkatonaként mindezt meg lehetett csinálni, de ezúttal a valóság jócskán túlhaladta a képzeletet... Jó példánknak hamarosan sok követője akadt: megszaporodtak a borotvahabos "rajtaütések". Legjobban az tetszett, amikor valaki kifújta az éhezde elé, hogy "22 nap és hali!", persze az ilyenkor szokásos halacskás és napocskás szimbolikát használva. Az őrszázad a maga szintjén maradt: kitalálták, hogy "kiszarják" vagyis emberi ürülékből formázzák meg a maguk hasonló értelmű transzparensét az egyik őrtorony elé. Jól szervezett akciójuk során, hogy a szükséges mennyiségű ürülék összegyűljön, mindig másik őrt küldtek az ominózus toronyba. A "műalkotás" már előrehaladott állapotban volt, amikor a vigyázatlan őrségellenőrző Üti belelépett, és lerombolta az őrök alkotói ambícióit... Ez az Üti egyébként Szabó százados volt, aki elhíresült vandálnak számított a laktanyában. Mivel többnyire részegen lépett szolgálatba, sosem nézte hová lép, vagy éppen zuhan, így aztán egy alkalommal, amikor az őrségnek készített terepasztalon magyarázta a figyelési szektorokat, ráesett a nagyméretű oktatási eszközre, és benne hemperegve hajtogatta, hogy "makett, makett"... Ezzel szerencsésen elkeresztelte magát Makettnek, és többé nem okozott problémát megkülönböztetni a többi Szabó századostól.
A haverokkal úgy döntöttünk, hogy nem megyünk szabadságra az utolsó hetekben. Kár lett volna kihagyni mindazt, amire az egész egy év alatt vártunk. Sosem tapasztalt szabadság lengett körül bennünket, úgy öltöztünk ahogy akartunk, azt csináltuk amit akartunk, és amikor csak jólesett. Volt, aki egyszerűen kimászott a kerítésen, és elment Bizére borért. Senki nem állt az útjába. 20 napnál megjelentek a függönycsiptetővel "kitüntetésként" felaggatott húszforintos érmék az ingek zsebén, aztán persze 10-nél a tizesek. Utánna pedig az igen rövidkére fogyott centit akasztottuk ki, demonstrálva hogy itt bizony "nincs sok hátra". Divattá vált minden létező tabu ledöntése: az őrszázad pl. a mi adótornyunkat (aminek tövében kiderült Halmosi őrnagy klerikális múltja) nézte ki kilátónak, és egyik éjjel csoportosan felmentek rá körülnézni. Az én feladatom lett volna jelenteni az esetet – biztosan foglalkoztam vele. Inkább magam is "túrát" szerveztem a srácokkal a toronyra. Vittünk fényképezőgépet, meg pár olyan tárgyat, amit onnan szándékoztunk ledobni. Csodálatos kilátás nyílt a 74 méteres toronyból. A laktanya épületei apró játékházakká zsugorodtak, hangyányi emberekkel. Észak felé láttuk a balatonpart fényeit, és hallani véltük a szórakozóhelyek zsivalyát. Kellemes nyári szellő fújt. Lenéztem fogságunk színhelyére, az ezerszer elátkozott kaszárnyára, és csak nevettem az egészen. Távoli, ködös emlékként rémlett fel a tél, a hideg és a bezártság. Cimboráimmal együtt kiáltottuk a szélbe: "SOSE VOLT!".
<BR><BR>

Egyszer minden végetér. Az utolsó előtti napon végigjártuk a laktanyát. Megnéztük az elhagyott rohampályát, felmentünk az időközben látványosan lezüllött Istvándihoz a kajaraktárba, bejártuk a konyha zegzugos folyosóit, a kantint, az alakulóteret. Még a kiképzőszintre is fellógtunk Madi kulcsával, hogy utoljára kinézzünk a "jobbkettes" körlet ablakán. Furcsán csendes volt mindenki, csak elvétve sült el pár kósza poén Józsáról, Sztrovacsekről és hasonlókról. Búcsúztunk. Nem a katonaságtól. Egymástól. Az emlékektől. A közösen viselt nehézségek közepette született, láthatatlan kötelékektől. Mert vége volt, visszavonhatatlanul.
<BR><BR>

Másnap... Az Utolsó Nap. Amit már órákban számoltunk. Szinte álomszerű volt az egész. Ebéd után mindenki összeszedte a málháját, és elindult fel a századszintre, leadni a sok vacakot a raktárosnak. Ültünk-feküdtünk a folyosón, málhazsákok, kimenőruhák és bakancsok között. A hangulat egyfajta keveréke volt a célbaért hosszútávfutók fáradt derüjének, és a fiatal madarak első kirepülését megelőző, feszítő izgalomnak. Vigyorogtunk. Bunyóztunk. Dobáltuk egymást sisakkal, meg mindennel ami szét volt szórva a folyosón. Lassancskán sorrakerült mindenki. Az éppen viselt katonaruhán meg a kanálgépen kívül leadtunk mindent. Vida zászlós aggodalmas pofával nézte az egyik-másik katona által leadott, még a selejtek között is selejtesnek számító felszerelési tárgyakat. Szerencsétlen nem tudhatta, hogy pár napja "fel lett nyomva" a selejtraktár, és az öregek mind innen egészítették ki hiányos készleteiket. Nekem megvolt mindenem, de pár dolgot elvittem "emlékbe", pl. rangjelzésemmel gondosan feldíszített sapkámat meg a leszerelőzászlóvá átalakított lepedőmet. Ezek helyett olyan ezer éves, szakadt szemetet adtam le, hogy Vidát az agyvérzés kerülgette – de kit érdekelt ez akkor már?
<BR><BR>

Immár felszerelésünk súlyát is örökre magunk mögött hagyva vonultunk be az éhezdében rendezett parancsnoki összegző állománygyűlésre. A nagy eseményről előre (biztos ami biztos), nem szóltak, így a banda egy része elcsellengett, én azonban nem úsztam meg: be kellett ülnöm meghallgatni a rizsát. Nos, Giber ales örvendetesen rövidre fogta a "prédikációt", majd a lényegre térve elkezdett dícséreteket meg jutalmakat osztogatni! A totális döbbenet lett rajtam úrrá, ugyanis kifejtésre került, hogy az utóbbi évtized egyik legjobb időszaka voltunk, kirívó események nem történtek szolgálatunk alatt, és általában minden tiszt elégedett volt velünk... Nos, a fentiek fényében lehet találgatni, milyen egy "rossz" időszak... Annyira le voltam bénulva, hogy csak második felszólításra ismertem fel a nevemet, amikor kihívtak az elnökségi asztalhoz. Kifelé menet jutott el az agyamig, hogy a melegre való tekintettel az ingem derékig ki van gombolva, és a nyakamban megannyi tiltott dolog himbálózik békésen, közszemlére téve. Szélütöttként bámultam az alezredesre, aki gratulált, és őrmesterré léptetett elő. Csak akkor tért vissza belém az élet, amikor megláttam hasonlóképpen nyitott ingét és a mellkasszőrzetéből kivillanó öklömnyi arany Jézus-portrét...
<BR><BR>

Immár őrmesterként néztem szembe azzal a durván tizenöt órácskányi idővel, ami a katonaságból számomra még visszavolt. Persze aludni nem tudott senki ezen az éjszakán. Az őrszázadnál az utolsó utáni kopasszivatások folytak, de már inkább viccesen mint keményen. A körletekben WC-papír tekercsek lógtak, méghozzá beszámozva, a hátralevő órák mérésére. Egy "szerencsés" kopasznak minden órában le kellett tépnie az aktuális darabot, és jelentenie a leszerelők hátralevő idejét. A hírközpontban nagy kártyacsata dúlt. Sárdi főtörzs (aki a hírközpont következő parancsnoka szeretett volna lenni Mormogi után) mindenféle érdekes zsugázásokat tanított a jónépnek, gondolom hogy elejét vegye majdani birodalma lerombolásának a duhaj kedvű leszerelők részéről. Hajnalban kimentem a központ elé, megnéztem a nyárfák mögött kelő napot, utoljára jót röhögtem a fára általam feldobott hólapát ("Soha többé tél!") bánatos fityegésén, aztán bementem átöltözni. Csendben felvettük az utolsó eltávon behozott civil ruháinkat. A maradék katonaruhát a hónunk alá csaptuk, elbúcsúztunk a kopaszoktól, immár mint öregkatonákat üdvözöltük őket, és kimentünk a reggeli fénybe. Gyönyörű reggel volt. Nem néztünk vissza a hírközpontra, csak gyorsuló léptekkel elindultunk a legénységi épület felé. Összetalálkoztunk a század többi tagjával – immár civilben. Alig ismertünk rá a megszokott, zöld hacukát végre levedlett társainkra farmerban és pólóban. Leadtuk, mit leadtuk, bevágtuk a raktár ablakán az utolsó napon viselt néhány "kincstári" ruhadarabot, és végigszenvedtünk még egy – utolsó – sorakozót. Vida zászlós azzal "búcsúzott", hogy utoljára be akarta paráztatni a jónépet: kihírdette, hogy minden leszerelőzászlót azonnal le kell adni, mert különben "senki nem szerel le". Hát persze Vidra. Senki nem mozdult. Amikor pedig elkezdte rángatni az egyik elől álló srác táskáját, hogy "átkutassa", többen rámordultak, hogy jó lenne ha moderálná magát, mert találkozhat a városban barátságtalan, immár civil arcokkal. Ez hatott. A leszerelőzászló-mizériának nyomban vége szakadt. Nem tudom, mégis hogy képzelte, hogy csak úgy csomóra dobáljuk és hátrahagyjuk a hónapokig rajzolt és színezett, minden haverral, de még a maroknyi normálisabb tiszttel is aláíratott zászlókat?!? Talán irigyelt minket, hogy újra normális emberek lehetünk, ő pedig még sok-sok, de minimum 1492 napig itt kell hogy maradjon – hisz ezért nevezték őt Vangelis zászlósnak is... 
Vida magánszáma csak arra volt jó, hogy mindenki még sürgősebben haza akarjon menni ebből az emberi hülyeség által megrontott posványból. Sorakozásnak meg hasonlóknak nyoma sem volt már, egyszerűen "amőba alakzatban" benyomultunk az éhezdébe, visszavettük a személyi igazolványunkat (sokan egyszerűen kitépték a büdös hónaljú zászlósnő kezéből, és szartak az átadás-átvételi papírokra), aztán kitódultunk az útra, és felszálltunk a várakozó teherautókra – mert a kaposvári műszaki kommandó eddigre három működőképes Uralt tudott összehozni a többszázból – és éreztük hogy most már tényleg vége, elpattant az egy éves lidércálom szappanbuboréka, nincs tovább. Mindenki kiabált, előkerültek a leszerelőzászlók, itt-ott rázendítettek az ismert leszerelő nótákra... Óráknak tűnt az a pár perc, amíg a teherautók kivárták a seregre oly jellemző "holtidőt", aminek az okára senkinek sem sikerült rájönni, de aztán felhördültek a dízelmotorok, és megmozdultak a járművel... Leírhatatlan érzés volt. Elhagytuk a parancsnoki épületet. Egy leszerelő őrparancsnok ordított, hogy le akar szállni megverni az egyik kopaszt, aki ott vigyorgott az út mellett. Hangját túlharsogták a motorok.  Feltünt a kapu. Majdnem pont egy éve zárult be mögöttünk, és most nyitva állt előttünk. A kapus srác integetett, a kapuszolgálatos tiszthelyettes elbújt a bódéjában. Áthaladtunk a kapun, és ráfordultunk a városba vezető útra. A teherautók gyorsítottak – a platókról marokszám hullott a levágott centi. Kiabáltunk. Én sem tudtam ellenállni. Ordítottam, az akkor sikeres "Megtalállak még" című dalt, de úgy hogy belefoglaltam Fullajtár Fufu, meg Sztrovacsek százados, meg az összes általam "kedvelt" paprikajancsi nevét. Nevettünk. Feltüntek Marcali házai. Lányokat láttunk, akik mosolyogtak és integettek. Ettől még jobb lett a hangulat. Beérkeztünk a vasútállomás elé, és gyorsabban ugráltunk le a platóról, mint akkor, amikor még kiabáltak ránk emiatt. A teherautók megfordultak, az immár öreg sofőrök nagy dudálással búcsúztak. Egymásra néztünk. Igen, megcsináltuk!  Hihetetlen sikerélmény volt. Aztán nagy búcsúzkodás kezdődött, és ötös-tizes csoportokban megindult a nép az általa preferált kocsma felé. Én a haverokkal a Tavasz nevezetübe mentem. A bejárat előtt megállítottam őket, és megkértem, hogy még egyszer, utoljára sorakozzanak fel. 
<BR><BR>

Egy pillanatra mindenki csendben maradt, és olyan feszes vigyázzban állt, mint még soha. A legmesszemenőbb alakiassággal léptem eléjük, majd – mint rangidős - kiadtam katonai pályafutásom remélhetőleg utolsó parancsát:
<BR><BR>

"27. Magyar Bálint páncéltörő ezred legjobb szakasza vigyázz, – OSZOLJ!"
<BR><BR>

S a sörözőbe már mint valódi civil emberek léptünk be, mégegyszer, utoljára együtt.
<BR><BR>

<B>Utóirat</B>
<BR><BR>

A sztorimnak itt vége, bár meg kell mondjam, ezúttal nem kellett a fantáziámra hagyatkoznom írás közben: a valóság minden képzeletnél humorosabb vagy éppen sötétebb volt életem ezen egy éves periódusa alatt. Talán ez a tény önmagában is tanulságul szolgál: meg kell ismernünk a szakadék mélyét, hogy átérezzük mennyit is ér ha fent, a napfényben élhetünk. Tudom, hogy soha nem fogom elfelejteni ezt a leckét. Azt viszont, hogy mások is valami módon épülésükre tudták fordítani az itt szerzett tapasztaltokat – csupán remélhetem.


</P>

<HR>


</BODY>
</HTML>

